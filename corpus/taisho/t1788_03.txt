金光明最勝王經疏卷第三  (本)  (三身品末)
翻經沙門慧沼撰

[0219a28]  經。善男子一切諸佛於第一身與諸佛同事於  第二身與諸佛同意於第三身與諸佛同體。

[0219b01]  贊曰。第五同異分別門。分文為三。三佛別故  化身化二乘及地前凡夫。多起六通成其化  事。故諸論等云。轉五識得成事智。多以八相
現諸事業故名同事。應身為化地上菩薩令  受法樂。意樂同故故云同意。又同有化菩薩  之意。法身如如所依之體諸佛無異故云同
體。故無性攝論第九云。諸佛法身當言有異  當言無異。依止意樂作業無別故當言無異。  無量依身現等覺故當言有異。如說法身受
用身亦爾。意樂及業無差別故當言無異。不  由依止無差別故。無量依止差別轉故。應知  化身如受用說。即法身由三無別。受用變化
但意樂作業。此門意令知心化同異。逆配此  三。彼文雖通今此經中各據增勝別配三身。  理亦無失。以其五識於因位時事業各別。第
七意識恒執有我令自他差。今在果位證平  等理。故五識所起化身同事。第七所起他受  用同意。

[0219b19]  經。善男子是初佛身隨眾生意有多種故現種  種相是故說多。

[0219b20]  贊曰。第六一多分別門。文  亦分三。前門談體。此門說用。以諸異生異趣  異見云意有多。隨意有多故現化身有種種
相。或說八相。或隨諸類而以現形。設若二乘  已得聖者亦是一分異生。所知障在故云隨  所化眾生意。

[0219b26]  經。第二佛身弟子一意故現一相是故說一。

[0219b27]  贊曰。應身所化地上菩薩得弟子名。證平等  理故名一意。現一相者但現佛相。無六趣別。  所現佛身非無大小勝劣差別。十地位別見
有勝劣故。

[0219c02]  經。第三佛身過一切種相非執相境界是故說  名不一不二。

[0219c03]  贊曰。以真如妙體超過一切  種相。謂非去來非青黃赤白等一切種相。非  執相境界故者非彼執心所緣之境故。唯識
云。圓成實於彼常遠離前性。是故說名不一  不二。一二相形。真中絕待故故非一二。故此  意令知現身同異。

[0219c09]  經。善男子是第一身依於應身得顯現故是第  二身依於法身得顯現故是法身者是真實有  無依處故。

[0219c11]  贊曰。第七有依非依門。文亦分  三。此意令知本末差別。謂變化身從應身起。  應依如起。復他受用從他起化。華嚴經說。是
摩菟摩化。謂從他起化。法身本有。不依他起  故是真實。若自受用亦名法身。非從他變故  無依處。又遍法界。亦無別方所依之處。或可。
此門約性相別。自受用身亦應身攝。如為依  持始從彼起。緣生非實故大莊嚴論第三云。  平等謂自性身一切諸佛等無別故。受用身
謂食身。此身與平等食由依起故。應知受用  身復是化身因。又云。食身以自利為相。化身  以利他為相。故通二說。論云。言食身者於大  眾中作法食故。

[0219c24]  經。善男子如是三身以有義故而說於常以有  義故說於無常。

[0219c25]  贊曰。第八常無常門。文分  為二。初總標次別解。此總標也。以有義故而  說於常通於三身。說無常者不遍法身。下云。
非行法故。是根本故但說為常。或可。如如智  合名法身。四智無常故總標云或說無常。下  約如如但云是常非是行法。或約非煩惱為  之行法云非行法。

[0220a03]  經。化身者恒轉法輪處處隨緣方便相續不斷  絕故是故說常。

[0220a05]  贊曰。下別釋也。三身為三。初明化中初辨常  後無常。此辨常也。化身八相但舉一相。謂轉  法輪。或此望生。令得利益為轉法輪。所現諸
相皆名轉法輪。咸令所化有情益故。隨生住  處及隨應化處各各有多名為處處隨緣。隨  所化緣方便。隨能化方便。十二種方便等相
續不斷。是故說常即相續常。如常受樂常施  食等。

[0220a13]  經。非是本故具足大用不顯現故說為無常。

[0220a14]  贊曰。明無常也。非諸法本如自性身。具足大  用不顯現者所成功德非頓現起。隨利生緣  方始起故。如薩婆多云。世尊有受用法。逮初
成佛時一時起得。用不頓起此亦如是。或約  現涅槃云用不顯現。是應身用故。

[0220a19]  經。應身者從無始來相續不斷。

[0220a19]  贊曰。下明  應身。初明常後明無常。此初常也。初牒身名。  次顯應體。應身依法起。法是應本性故從本
性稱無始。故攝大乘云。所依常故應化亦常。  故今所依無始應身亦無始。若爾化身亦應  無始。答。應說不說互相影顯故。若自受用剎
那相續。若他受用此處滅餘處復續。

[0220a26]  經。一切諸佛不共之法能攝持故。

[0220a26]  贊曰。明  法身用力無畏等不共之法。應身能攝為依  持故。

[0220a29]  經。眾生無盡用亦無盡是故說常。

[0220a29]  贊曰。明  常也。眾生界無盡故現命無盡。由此說常。此  約緣常有隨緣應說常。無性攝論云。佛受用
身及變化身既是無常。云何經說如來身常。  此問。此二所依法身常故。又於等流身及變  化身以恒受用。無休廢故不永絕故。無性釋
云。謂此二身雖是無常然依法身常。法身常  故亦說為常。言身常者或體是常。或依常身  故名身常。是異門常。非自性常。乃至云猶
如世間言常受樂。雖非受樂常無間斷。而得  說言此常受樂。佛受用身當知亦爾。準大莊  嚴論第三云。一切諸佛悉同常住。由自性常
故一切諸佛自性身常住。由無間常故一切  諸佛食身常住。由相續常故一切諸佛化身  常住。此中食身攝自他受用說。為自利即自
受。為他說法名為食身。即他受用。而攝論  等同。

[0220b17]  經。非是本故以具足用不顯現故說為無常。

[0220b18]  贊曰。辨無常也。不顯現言具如前解。

[0220b19]  經。法身者非是行法無有異相。

[0220b19]  贊曰。辨法  身常。初辨常後釋難。初中初標無異相。次正  釋常。初也。唯就如如名為法身。云非行法無
生滅異相。又釋如。下云法身者二無所顯。二  無者非有非無四種二相。又非行法者非煩  惱有為有漏行法能證。無分別智亦法身故。

[0220b25]  經。是根本故猶如虛空是故說常。

[0220b25]  贊曰。正  辨常住。如如是諸法之真性云是根本。無形  相故如虛空所以名常。是故說常總結。

[0220b28]  經。善男子離無分別智更無勝智離法如如無  勝境界。

[0220b29]  贊曰。釋伏難。分文為三。初釋難。次  展轉解。後總結成。此初也。外伏難有二。初  何故不以餘智餘法名為法身。以無分別智
及法如如合名法身。答。意離無分別智更無  勝智過此。離法如如亦更無勝境過此。是故  合二名為法身。又云。若爾能所緣者別。如何  合名法身。次展轉釋。

[0220c07]  經。是法如如是慧如如是二種如如如如不一  不異。

[0220c08]  贊曰。展轉釋也。智如二種不一不異。  何以故。如是智境智是有為故不一。然智託  境生。如是智性。故不異如。若異智不是彼性。
如破勝論。地性應非他性。以異地故。如水火  等故此亦然。故成唯識第八云。故此與依他  非異非不異。如無常等性。

[0220c14]  經。是故法身慧清淨故滅清淨故是二清淨。

[0220c15]  贊曰。結成。初成後結。成云。由有能證淨故得  慧清淨。由有所證淨故得滅清淨。是故法身  是二清淨。此中先取二清淨。却取是故法身
是二清淨。合名法身。

[0220c19]  經。是故法身具足清淨。

[0220c19]  贊曰。結也。言具足  者是圓滿義。以智境勝更無淨勝過此。是故  法身具足清淨。

[0220c22]  經。復次善男子分別三身有四種異。

[0220c22]  贊曰。  第九四句分別門有二。一標總數。二別解釋。  此初也。

[0220c25]  經。有化身非應身有應身非化身有化身亦應  身有非化身亦非應身。

[0220c26]  贊曰。開四句。

[0220c27]  經。何者化身非應身。

[0220c27]  贊曰。別解釋四句即  為四段。初句有三。一徵二釋三結。此徵也。

[0220c29]  經。謂諸如來般涅槃後以願自在故隨緣利益。

[0221a01]  贊曰。解四句。解初句也。謂諸如來通一切  佛。般涅槃後謂八相中現涅槃相後。以願自  在。宿大悲願自在之力。隨機感緣或留影像。
或餘類身不作佛形。現形不定而為利益。是  化非應。據實證得涅槃之後。所起成道八相  化身亦是此句。然為簡他受用平等智起。唯
色相佛住有餘依亦應化身。故說現種種相。  入滅已後所留影等。及遺形骨為化非應。故  舊經云。以願自在故遺身。不爾中二句應說
言般涅槃後。但是證得無上果後之所起故。

[0221a11]  經。是名化身。

[0221a11]  贊曰。結。

[0221a12]  經。何者應身非化身是地前身。

[0221a12]  贊曰。此下  略解第二句也。此是地前所見之身。謂作佛  形逗於地前。四善根位菩薩所見名應。不  作餘形故非化。即梵網經周匝千華臺一國
一釋迦。一臺有千葉。千百億釋迦即是千箇  三千大千世界。一大千界有一大化身。由此  經言。三千大千一佛化境。若二乘等所見一
佛但化一四天下。非大千故。據地上見他受  用身亦名應身非化。今略不論。

[0221a21]  經。何者化身亦應身謂住有餘涅槃之身。

[0221a21]  贊  曰。釋第三句。謂為二乘所現之身作人天類  故是化。現成正覺故名應。於王宮身現成佛  故名住有餘涅槃之身。初地至七地受分段
身。菩薩所見他受用身亦此句攝。義亦無違。  準此即攝佛欲盡。除八地已上所見他受用。  彼不名化故。

[0221a28]  經。何者非化身非應身謂是法身。

[0221a28]  贊曰。釋  第四句。初直解。後釋難。此初也。即自受用及  自性法身合名法身。然佛三身諸說不定。如
佛地論及成唯識說佛四身區分無雜。餘即  通說。如攝大乘論。自受自性合名自性法身。  他受用身名為應身。說有人天菩薩聲聞間
雜見故。若自受用等覺菩薩尚不能知。況有  餘眾生。設他受用為地上現亦無聲聞等。說  有之者如佛地論。有其三釋。第三釋正。謂二
乘人迴心向大以彼名說。楞伽亦爾。又攝大  乘四善根位所見佛身亦他受用攝。問。何以  得知自受用身亦自性法身攝。答。彼論第九
云。應知法身幾德相應。謂最清淨四無量解  脫勝處等。彼論第十又云。諸佛法界即是法  身。應知恒時能作五業等。又彼論若受用身
菩薩聲聞及諸天等。種種眾會間雜可見故。  明非自受。問。若爾彼論復云。受用非自性身。  以色身可見故。豈自受用無色身耶。答。他受
用身但唯有色名為有色。不爾應云以五蘊  故非自性身。何但言色。唯彼三身義同此經。  又解。彼論自他受用合名受用。自性法身唯
真如理云諸佛法界即是法身。說具功德者  彼自釋云。謂佛法身成實勝義真如所顯。此  即意說法身自性功德相應。說身差別相應
無失。準此意同勝鬘所說出纏名法身。與恒  沙性功德相應。非相功德。六因明受用非自  性身。且約他受用。非謂自受非受用攝。準此
即與大莊嚴論．法華經論．般若經論說三身  同。與此經別。故各相從。且法華經論說。化身  者即此亦應亦化。同應身。亦可。自他受用俱
名應身。說壽量無邊是應身故。法身唯如。彼  經云非實非虛等。然上諸文竝約多分。於中  或有於他受用身處說自受用。自受用處說
他受用。或法身處說應化身。或於應化身處  說法身。由是性相同處而說。文有相雜。準此  應知。

[0221c06]  經。善男子是法身者二無所有所顯現故。

[0221c06]  贊  曰。假釋難也。難意既云非應非化是法身者。  如何前云於第一身與諸佛同事。於第二身  與諸佛同意。於第三身與諸佛同體。又云。是
第一身依於應身得顯現故。是第二身依於  法身得顯現故。法身既非應化二身。此如何  成。如世間人身身各別。事業意體各各不等
故。又如前說。日月水鏡因光現影。亦不得成。  今為釋之。文分為四。初標次徵三釋後成。此  即標也。標意法身即是遠離無二。復由如智
如如而證方能顯得。故能為依起諸事業。前  言別者相用別論門。言如日月因光水鏡現  影等者相性合論門。若說自性法顯應者即
攝相歸性門。故無性攝論云。諸佛法界即法  身。應知恒時能作五業。一救濟災橫業。令見  佛者盲者得眼。聾者得耳。狂者得念。如是等。
論自問云。如說法身非六根境。云何今說盲  得眼等能見法身為法身業。答。見法身者。由  昔大願引發勢力。成滿法身次第發起變化身
用。由此能令盲得眼等。由昔資糧引發勢力。  證得法身任運起用。如機關輪。以末歸本。言  見法身實唯見化。故下結成云。是故當知境
界清淨智慧清淨不可分別無有中間。為滅  道本故於此法身能顯如來種種事業。言二  無所有者真諦三藏云。如下五種二無所有。
所顯現故者出過五種二境之外曰顯現。於  五種二是無所有也。標中通二。一境二無所  有。二智二無所有。由如境勝超此五二無。由
無分別智順證此五二無境故法身顯現。略  不明其餘方便行大悲願等。然此二無即生  法空。境即法空智即生空。因二空顯之。

[0222a08]  經。何者名為二無所有。

[0222a08]  贊曰。徵也。

[0222a09]  經。於此法身相及相處二皆是無。

[0222a09]  贊曰。釋  也。分二。初境無二。後明智無二。此境無二。  初總後別。此總也。相即人我相處即法我。由
彼人我依法我起故名相處。故成唯識論云。  如要迷杌等方謂人等。故人我體無。但妄想  見。如目有醫見毛輪相。故諸經論名相無
性。由法如如遠離二無云二皆無。故成唯識  論云。圓成實於彼常遠離前性。

[0222a17]  經。非有非無非一非異非數非非數非明非暗。

[0222a18]  贊曰。別顯二無。非有非無者離有無四句。  一有。二無。三亦有亦無。四非有非無。但舉第  四顯離前三。非一非異者復離此一異四。初
一。二異。三亦一亦異。四非一非異。亦舉第四  顯離前三。非數非非數者超分別情數名非  數。是無分別境云非非數。又超過數量故非
數。是法攝故非非數。云非明非闇者即諸經  不垢不淨。始離染時非今始淨云非明。設在  染時非染云非闇。由此勝妙心言略絕。準攝
大乘無三種二。初無有無二相。非有相者以  一切法遍計所執皆無有故亦非無相。以空  所顯自性有故。有為無為無二相者。以業煩
惱非所為故非有為相。於能示現似有為法  得自在故非無為相。異性一性無二相者。以  佛身體是其一故非異相。無量依止各差別  證得故非一相。俱一無故名無二相。

[0222b05]  經。如是如如智不見相及相處不見非有非無  不見非一非異不見非數非非數不見非明非  暗。

[0222b07]  贊曰。明如如智。即無分別智如境而證  故不見此總別五無。圓修道滿。

[0222b09]  經。是故當知境界清淨智慧清淨不可分別無  有中間。

[0222b10]  贊曰。下結成也。此成境智二種平  等故合為法身。境智二種非一非異不可分  別。無有中間彼此差別故合名法身。

[0222b13]  經。為滅道本故於此法身能顯如來種種事業。

[0222b14]  贊曰。此結成法身為應化依能起種種利  益事業。境清淨故為滅諦本。智清淨故為道  諦本。故者所以。由法如如如如智為滅道本
故。應化依此起種種事業。如攝大乘略明五  業。故云種種。言五業者。一救濟災患為業。能  令盲者得眼等故。二救濟惡趣為業。拔不善
處置善處故。三救濟非方便為業。令諸外道  捨非方便求解脫行置於如來聖教中故。四  救濟薩迦耶為業。授彼能超三界道故。無性
釋云。謂於其中偽身見轉。即是三界有漏諸  法。於彼說授出離法故。五救濟二乘為業。拯  拔欲趣餘乘菩薩及不定種姓諸聲聞等。安
處令修大乘行故。問。令得二乘豈非業耶。答。  此即是前第三四業。

[0222b28]  經。善男子是身因緣境界處所果依於本難思  議故。

[0222b29]  贊曰。第三大段答因。即顯依因得果。  答修行問。此中且辨得果次第。未說修行次  第。此意令修因者須知次第。因次第者由依
果次第故。辨中邊論第三云。器說為異熟。力  是彼增上。愛樂增長淨如次即五果。論釋云。  器謂隨順善法。異熟謂得勝身以為道器。力
謂由彼器增上力令諸善法成上品性。此意  由依勝身與昔善力合今善法成增上品。愛樂  謂先世數修善力。今世於善法深生愛樂。增
長謂現世數修善力。令所修善根速得圓滿。  淨謂斷障得永離繫。此五如次即是五果。一  異熟  (即前器)  二增上果。即善法成上品由善異熟
增上力故善法成上品。是增上果。三等流果。  即由先世數修善力。令今世於善法深生愛  樂。是前等流果。四士用果。由現數修能令善
根速得圓滿。是士用果。此依法士用說。五離  繫果。由前斷障得永離繫。是離繫果。今者此  段意明此義。彼論次文辨果差別。有其十種。
一後後果。謂因種姓得發心果。如是等果展  轉。應知此意說前前為因。後後為果。以後後  位因前得故。故後後位即是前果。此總說也。
二最初果。謂最初證出世間法即初地。三數  習果。謂從此後諸有學位  (即十地位)  四究竟果。  謂無學法  (即佛地)  五隨順果。謂因漸次應知即
是後後果攝。六障滅果。謂能斷道。即最初果  能滅障故說為障滅  (此意舉初以顯後智亦爾)  七離繫果。謂  即數習及究竟果。學無學位如次遠離煩惱
繫故。八殊勝果。謂神通等殊勝功德。九有上  果。謂菩薩地超出餘乘未成佛故。十無上果。  謂如來地。此上更無餘勝法故。此中後六是
前四果差別義說。大文分三。初總標二別釋  三勸修。此初標也。有五義。一身者即器異熟  果。二因緣即依其器先所修善。是其因緣即
增上果。由善身器為增上力令善增故。三境  界即舉等流果所緣之境。即彼諸善菩提涅  槃竝是其境。緣此勝法起愛樂故。四處所者
即士用果。由數修善菩提速圓是所求處。大  乘意樂大菩提故。五果依於本是離繫果。果  依本者此離繫果不離法如如。難思議故者  總歎難思。非二乘等境。

[0223a11]  經。若了此義是身即是大乘是如來性是如來  藏。

[0223a12]  贊曰。下釋也。初釋器異熟果。二依於此  身下釋因緣。即增上果。三不退地心已下明  士用果。四善男子如是法身已下明離繫果。
其境界者總此諸法差別十者。是此五果差  別之義。此即初也。若了此義者初總勸信也。  是身即是大乘。為增上力得大乘果故名大
乘。是如來性者。即依此身所修諸善漸漸增  長為如來性。又未現起諸無漏種及真如體  為如來性。事性理性俱名佛性。是如來藏即
異熟果識。楞伽經中說。阿梨耶識者名空如  來藏。具足熏習無漏法故名不空如來藏。有  漏第八虛妄故名空。識中無漏諸種子體云
不空如來藏。離虛妄故。言具足者即具足有  有漏無漏二種子故。

[0223a26]  經。依於此身得發初心修行地心而得顯現。

[0223a27]  贊曰。下釋因緣。即增上果。由異熟果身增上  力故。便得發初心修行地心。

[0223a29]  經。不退地心亦皆得現一生補處心金剛之心。

[0223b01]  贊曰。明士用果。士用果中有差別。果中八  果。一後後果。二最初果。三數習果。四究竟  果。五障滅果。六有上果。七無上果。八殊勝
果。此不退地是最初果。得於初地證不退故  總為數習果及有上果。後後果通佛地。

[0223b06]  經。如來之心而悉顯現無量無邊如來妙法皆  悉顯現。

[0223b07]  贊曰。四究竟果及第七無上果。於  中初總後別。此總也。

[0223b09]  經。依此法身不可思議摩訶三昧而得顯現依  此法身得現一切大智。

[0223b10]  贊曰。明別究竟果  及無上果。於中復三。一得定智。二現應化。三  顯四德。此得定智也。亦是得障滅果。得定智  故。

[0223b14]  經。是故二身依於三昧依於智慧而得顯現。

[0223b15]  贊曰。現應化。

[0223b16]  經。如此法身依於自體說常說我依大三昧故  說於樂依於大智故說清淨。

[0223b17]  贊曰。三顯四  德。初別明。後總結。此別明也。自體如如故說  為常。常故說我。由三昧故得大樂。簡因及二
乘名大三昧。由智斷障故得淨德。問。寶性論  及攝大乘等說信為淨德因。此何說智。答。彼  除不信之渾濁故。及別因故信為淨德因。此
約斷染。及通故智為淨德因。又常我約體。樂  淨者以因及體互相影說。

[0223b25]  經。是故如來常住自在安樂清淨。

[0223b25]  贊曰。總  結。自在則我德。

[0223b27]  經。依大三昧一切禪定首楞嚴等一切念處大  法念等大慈大悲。

[0223b28]  贊曰。下明殊勝果。分文  為三。初法次喻後合。法中有二。初明定品殊  勝功德。後明智品殊勝功德。依定發慧。故先
明定品。定品分三。初標次列後結。或初辨所  依。次辨能依。後結。大三昧者性得三昧也。  唯雖多有八。一禪。二定。三念處。四大慈悲。
五陀羅尼。六六神通。七八自在。八一切法平  等攝受。此初四也。禪即四靜慮。定謂四無色  定。故薩遮尼經云。何如來禪定。答。有次第
定。及首楞嚴等。或即大乘光定集福德王定  賢守定健行定。傳言。首楞嚴者即健行定。正  音蘇楞伽摩。此云健行舉其上首。定實無邊。
所以言等。總別略標。禪定是總。首楞嚴是別。  一切念處謂三念處四念處及六念等。言大  法念者即六念中念法也。以法是佛師故先
說法念。或此即壞緣法念住。薩遮尼第七云。  法念處者謂觀內法外法內外法作二種想。  謂常無常。常以佛眼見一切至坐道場未曾
中失。此據果說。乃至云。不以肉眼．天眼．慧  眼觀。何以故。三眼無相貌故以法眼觀。此通  因說。舉一等餘。大慈大悲者即四無量。以與
樂拔苦勝故舉明。薩遮尼經第六有三十二  種大悲觀。思益經第二有三十六種大悲。皆  廣如彼說。

[0223c23]  經。一切陀羅尼一切神通一切自在一切法平  等攝受。

[0223c24]  贊曰。第五總持德。一切神通者六  通德。如薩遮尼第七云。天眼通者功德智慧  所成。悉見十方所有形色。乃至亦見菩薩聲
聞五道眾生所修行業悉無餘等。乃至餘五  悉廣如彼。一切自在者即十自在等。已如上  說。又薩遮尼第七云。得四如意成四自在。一
者命自在。二者身自在。三法自在。四神力自  在。命如前釋。身自在者隨心作身隨心作色  亦現威儀。為眾生故。若欲與諸一切眾生同
其身相。悉皆能作是名身自在。法即知出世  世法得無礙辯。隨眾生意說令住正信。是名  法自在。神力自在者廣現神通等是。一切法
平等攝受者得法平等眾生平等故。能攝受  一切有情。瑜伽四十六由五種相普於有情  其心平等。一者菩薩最初發心願大菩提。如
是亦為利益一切諸有情故起平等心。二於  諸有情住哀愍俱平等之心。三於諸有情深  心發起一子愛俱平等之心。四知一有情所  有法性即是一切有情法性。以法性平等俱
行之心。於諸有情住平等心。五如於一有情  行利益行。於一切有情行利益行亦復如是。  以利心俱於諸有情住平等心。大莊嚴第七
五平等。法華論及攝大乘各三平等。或可。一  切法平等者。但諸定品一切功德法平等攝  受。或此攝受屬下結文云。攝受如是佛法悉  皆出現。由此平等故能平等攝受。

[0224a21]  經。如是佛法悉皆出現。

[0224a21]  贊曰。結也。

[0224a22]  經。依此大智十力四無所畏四無礙辯。

[0224a22]  贊  曰。下明智品殊勝功德。文三如定。此即總標  及別明也。大智即一切智為其根本。十力等  即一切種智。或大智即真如智性故。十力等
三廣如餘辨。

[0224a27]  經。一百八十不共之法一切希有不可思議法  悉皆顯現。

[0224a28]  贊曰。一百八十不共之法者依  無上依經云。佛告阿難。有百八十不共之法。  此是如來殊勝功德。一三十二相。二八十種
好。此二廣如餘經論辨。今但略明三十二相。  大般若經三百八十一說。一世尊足下具有  安平相。二世尊足下有千輻輪文相。三手足
柔軟相。四手定指間有鞔網相。五手足諸指  圓滿纖長。六足跟廣長與趺相稱。七足趺充  滿與跟相稱  (伽無此相)  八世尊雙  �  如瑿泥耶仙鹿  王  �
。九雙臂修直平立摩膝。十陰相峯密。十  一毛孔各一毛生。十二髮毛端皆上靡。十三  身皮細滑。十四身皮金色。十五七處充滿。十
六肩項圓滿。十七髆腋充實。十八世尊容儀  洪滿端直。十九世尊身相修廣端嚴。二十世  尊體相縱廣量等。二十一世尊頷臆并身上
半如獅子王。二十二常光一尋。二十三齒相  四十齊白深密。二十四四牙鮮白。二十五常  得五味。二十六舌相薄長覆面輪際。二十七
梵音和雅隨眾樂聞。二十八目睫紺青齊整  不亂。二十九眼睛紺青鮮白紅環間飾皎潔。  三十面如滿月眉如帝弓。三十一眉間毫相
光逾於珂雪。三十二烏瑟膩沙猶如天蓋。然  與瑜伽開合有異。瑜伽開第十八洪滿端直  為身不僂曲。復開二十三為齒無隙齒鮮白。
開二十一頷臆為二。合第七足趺與跟相稱。  合四牙入齒。合十九修廣端嚴入縱廣量等。  無面如滿月。此隨世俗說相不同。故說有別。  依前列相頌曰。等現柔網纖跟趺
�  臂密。毛  生靡潤滑。皮金七眉滿。體儀修廣高。師子光  具齒。牙味舌音睫。晴輪毫相蓋。四十九云。  所化有情於其種種惡業現行深生喜樂。如
是種種現行惡業是所對治。感相隨好種種  善業是能對治。又云。如是一切三十二種大  丈夫相無有差別。當知皆用淨戒為因而能
感得。何以故。若諸菩薩毀犯淨戒。尚不能得  下賤人身。何況能感大丈夫相。大般若又云。  如是善現菩薩摩訶薩行深般若。能以財法
二種布施攝諸有情。是為甚奇希有之法。又  由行五修。一發心。二長時。三無間。四殷重。  五無餘之所感得。依寶女經第四。修因并相
少有差別。無上依經第二明所修因。與瑜伽  四十九同。說相少別。由翻者耳。又說修行四  正業得三十二相。一者決定無雜瑜伽論名
決定修作。二者諦觀微密伽名委悉修作。三  者常修無間伽名恒常修作。四者不顛倒心  伽名無罪修作。第一業得足下平相。第二業
得九。一足下輪文。二足踝滿。三手足十指網  密。四皮細軟。五七處滿。六兩肩平兩腋滿。七  臂  傭  圓。八舌廣長。九師子臆。第三業得五。一
指纖長。二脚跟長。三身端不曲。四橫竪等量。  五顏貌圓淨。第四業得餘相。與瑜伽同。十住  毘婆沙第六亦明三十二相等因。薩遮尼乾
子經第六亦明三十二相八十種好。廣如彼  釋。相好總用眼舌身男四根依處及舌根為  體。若諸菩薩種姓地中唯有種子。依身而住。
勝解行地始能修彼能得方便。淨勝意樂地  乃名為得。若在餘上地如是相好轉勝清淨。  若在如來當知相好善淨無上。問。何故但立
此三十二為大丈夫相。答。四十九云。如是諸  相是有色故劣中勝品。諸有情類易了知故。  雖有一切不共佛法皆得名為大丈夫相。唯
立此為大丈夫相。大般若經三百八十一云。  云何如來八十隨好。善現一指爪狹長。二手  足指圓纖  傭  柔軟。三手足各等相間充密。四
手足圓滿如意軟淨。五筋脈盤結深隱不現。  六兩踝俱隱。七行步直進如龍象王。八行步  威容如師子王。九行步安平猶如牛王。十行
步進止猶如鵝王。十一迴領右旋如龍象王。  十二支節漸次圓  傭  好妙。十三骨節交結猶  若龍盤。十四膝輪妙善堅固圓滿。十五隱處
姣好圓滿清淨。十六身皮潤滑塵垢不著。十  七身容敦肅常不怯弱。十八身支堅固稠密  相著。十九身支安定敦重不掉。二十身相猶
如仙王嚴淨。二十一身光周匝恒自照耀。二  十二腹形方正無欠柔軟。二十三臍深右旋  圓淨光澤。二十四臍厚不窊不凸妙好。二十
五皮膚遠離疥癬點贅。二十六手掌充滿足  下安平。二十七手文深長直潤不斷。二十八  脣色光潤如頻婆果。二十九面門不長不短
大小如量。三十舌相軟薄廣長赤色。三十一  發聲威振明朗清徹。三十二音韻美妙如深  谷響。三十三鼻高修直其孔不現。三十四世
尊諸齒方整鮮白。三十五諸牙圓白光潔峯  利。三十六世尊眼淨青白分明。三十七眼相  修廣如青蓮華。三十八眼睫齊整稠密不白。
三十九眉長不白緻而細軟。四十雙眉綺靡  修次紺色。四十一雙眉高顯潤如初月。四十  二耳厚廣大輪埵成就。四十三兩耳綺麗齊
平離過。四十四容儀見者無生染愛。四十五  額廣圓滿形相殊妙。四十六身分上半如師  子王。四十七首髮脩長紺青稠密。四十八首
髮香潔潤澤旋轉。四十九首髮齊整不亂不  雜。五十首髮堅固不斷不落。五十一首髮光  滑塵垢不著。五十二身分堅固逾那邏延。五
十三世尊身體長大端直。五十四世尊諸竅  清淨圓好。五十五身支勢力殊勝無等。五十  六世尊身相樂覩無厭。五十七面圓脩廣如
秋滿月。五十八顏貌舒泰含笑先言。五十九  面貌光澤遠離頻蹙。六十身支清淨無垢無  臭。六十一諸毛孔中常出妙香。六十二面門
常出勝妙之香。六十三首相圓妙猶如天蓋。  六十四身色紺青如孔雀項。六十五法音隨眾  應理無差。六十六世尊頂相無能見者。六十
七手足指約分明嚴好。六十八行足去地四  指文現。六十九自持非他身無傾動。七十威  德遠振見喜怖安。七十一聲不高下出和悅
言。七十二隨類言音隨意樂說。七十三一音  演說隨類得解。七十四說咸依次必有因緣。  七十五平觀有情讚毀等現。七十六所為先
觀威儀善淨。七十七世尊相好無能觀盡。七  十八世尊頂骨堅實圓滿。七十九顏容常少  好巡舊處。八十手足胸臆喜旋德相。瑜伽四
十九云。謂兩手足具二十指。及以節爪皆悉  殊好即為二十。兩手兩足表裏八處竝皆殊  勝即為八種。兩踝膝股六處殊好即為六種。
兩臂肘腕即為六種。腰縫各一兩核為二。陰  藏為一。兩臀為二。臗臚臍三即為三好。兩脇  腋乳為六隨好。腹胸項脊各一隨好。除  [至*頁]  已
下六十隨好。上下齒鬘為二隨好。  [齒*虛]  腭為一。  兩脣為二。頤善圓滿為一隨好。兩頰為二。兩  目為二。兩眉為二。鼻二孔為二。額妙為一。角
鬢兩耳為四隨好。頭髮為一。頭有二十合前  八十略為頌曰。手足二十八。踝膝股臂肘。并  腕成十二。腰縫核陰臀。臗臚臍有十。脇腋乳  為六。腹胸項脊四。
[至*頁]  已下六十。鬘腭脣頤六。  頰目眉鼻八。額鬢角耳五。頭髮殊妙一。無上  依經又有六十八法。足成一百八十。言六十
八者即如大乘所說。佛十八不共法。一無有  誤失。二無卒暴音。三無妄失念。四無不定心。  五無種種相。六無不擇捨。七者欲無退。八精
進無退。九念無退。十定無退。十一智慧無退。  十二勝解無退。十三一切身業智為前導隨  智而轉。十四語業智為前導隨智而轉。十五
一切意業智為前導隨智而轉。十六知過去  世無著無礙。十七知未來世無著無礙。十八  知現在世無著無礙。如本師無垢稱經疏辨。
并如俱舍說。十力四無畏大悲三念處復為  十八。又有經云獨得法者如彼經說。如來獨  得如意自在捷疾神通。一也。如來獨得無有
邊際變化神通。二也。如來獨得無量無盡神  通處。三也。如來獨得心自在法。四也。自在無  邊知化他心通。五也。自在無礙天耳神通。六
也。知無色界眾生種子。七也。通達聖眾般涅  槃後。八也。智慧明了無有不定答。九也。大波  羅蜜善能答問。十也。分別說法無有過失。十
一也。開化眾生無有空過。十二也。如來獨得  第一導首。十三也。如來獨得不可害滅。十四  也。如來獨得金剛三昧。十五也。一切諸法非
色非心心不相應如來了知。十六也。無礙解  脫。十七也。三不染法。十八也。斷滅習氣。十  九也。一切種智。二十也。如來獨得金剛聚身。
二十一也。未曾作意一切事成。二十二也。一  切諸相與處相應明淨具足。二十三也。所授  記別無有不定。二十四也。於勝負心佛不聽
許不得見佛。二十五也。轉一切種勝妙法輪。  二十六也。荷負眾生能捨重擔。二十七也。入  般涅槃後更起心。二十八也。如來獨得修因
圓滿無餘。二十九也。如來獨得至果圓滿無  餘。三十也。如來獨得利益他事圓滿無餘。三  十一也。如來獨得辨才無盡。三十二也。如來
獨得說一切法悉能如理。三十三也。解云。此  中雖有三十三數。般若唯取果有三十二。以  修因滿非果德故。是故唯有百八十法。一切
希有不可思議法悉皆顯現者第三結也。謂  諸功德勝過一切名希有。超諸情計名不思  議。然準瑜伽三十六。無上菩提有五希奇。一
於諸有情非有因緣而生親愛。二唯為饒益  諸有情故。常處生死忍無量苦。三於多煩惱  難伏有情。善能解了調伏方便。四於極難解
真實義理能隨悟入。五具不思議大威神力。  此等希有不可思議皆依大智而得顯現。

[0226a25]  經。譬如依如意寶珠無量無邊種種珍寶悉皆  得現。

[0226a26]  贊曰。舉喻。準觀佛三昧海經。如意寶  珠是金翅鳥王心。輪王出世以為珠寶。若無  輪王入海。海龍王為鎮海珠。大智度論云。是
佛舍利劫末之時。變成如意寶珠利益眾生。  依珠能出一切所須。此大智定亦復如是。

[0226b02]  經。如是依大三昧寶依大智慧寶能出種種無  量無邊諸佛妙法。

[0226b03]  贊曰。法合可知。

[0226b04]  經。善男子如是法身三昧智慧。

[0226b04]  贊曰。下明  離繫果。初標次釋後成。此標也。法身三昧智  慧由定智為能證法身所證故得解脫。即三  事涅槃或體或義。而下言雖有三數而無三
體。或據義說。或法身定慧及與解脫非定一  異。故無三體。非謂唯法身。

[0226b10]  經。過一切相不著於相不可分別非常非斷是  名中道。

[0226b11]  贊曰。下釋。過一切相自體勝故離  十相。謂六塵男女生滅。不著於相離諸執故。  不可分別非心言故。非常非斷離二邊故。此
中有四。一離諸相。二不執著。三非心言境。  四離二邊。由斯四義故名中道境契於正智。  正智名中道。中道之境亦名中道。

[0226b17]  經。雖有分別體無分別雖有三數而無三體不  增不減。

[0226b18]  贊曰。重釋成。雖有分別體無分別  釋前無分別。雖有法身三昧智慧三數差別  而非分別心緣。非語境故云體無分別。雖有
三數而無三體釋過一切相。雖有法身三昧  智慧三數而無條然別體。不增不減釋非常  非斷。不增故非常。不減故非斷。

[0226b24]  經。猶如夢幻亦無所執亦無能執。

[0226b24]  贊曰。釋  前不著相。三昧智慧無能執。法身無所執。猶  如夢幻者喻非夢不分別。意取夢所見境。

[0226b27]  經。法體如如是解脫處過死生境越生死暗。

[0226b28]  贊曰。成前中道。法體如如法身。是解脫生死  之處即是解脫。過死生境出有漏果離苦諦。  越生死闇離苦諦因。斷集諦故是中道。

[0226c02]  經。一切眾生不能修行所不能至一切諸佛菩  薩之所住處。

[0226c03]  贊曰。此即勸修也。明不修不  得。返顯修者即得。初法後喻。此法也。明眾生  不修不得此大涅槃諸佛菩薩常所住處。問。
此明得果次第。未辨修行次第。何故勸修。答。  果起依修欲生下修行次第。所以明也。故下  喻意合明因果也。

[0226c09]  經。善男子譬如有人願欲得金處處求覓遂得  金鑛。

[0226c10]  贊曰。下喻明。前明五果。喻亦有五。譬  如有人即譬前依於此身異熟果。願欲得金  喻得發初心增上果。處處求覓遂得金礦喻
等流果。喻前修行地心中資糧位。依憑教力  起信心知自身中有佛性。法身理事兩性俱  得如金礦。為障所覆如得金礦。

[0226c16]  經。既得鑛已即便碎之擇取精者。

[0226c16]  贊曰。喻  修行地心中加行位心漸次學除所取能取。  住唯識觀等如擇精者。

[0226c19]  經。爐中銷鍊得清淨金。

[0226c19]  贊曰。為燒練喻不  退地心一生補處心金剛心。得淨金喻如來  地心士用果。

[0226c22]  經。隨意迴轉作諸鐶釧種種嚴具雖有諸用金  性不改。

[0226c23]  贊曰。望得涅槃為離繫果。得常樂  我淨如作鐶釧等。然不失真如性。若望菩提  總士用果。諸鐶釧等即定智生一切功德。能
不失定慧性竝如金不改。上來大段科解相  貌看行相漸深求遠意。亦應允當。若依古釋  即譬喻下屬下修行。初喻次法。準舊可知。修  行文下自有譬喻。故不依古。

[0227a01]  經。復次善男子若善男子善女人求勝解脫修  行世善。

[0227a02]  贊曰。第三大段答因中有二。初辨  果。次此下修證次第。準諸文例應先修因後  方得果。今此乘前明三身。後即先明得果次
第。雖知得果次第然若不修行如何得果。故  今次明修證次第。又如瑜伽三十八云。已說  菩薩所應學處。如是應學我今當說。此意前
菩提品明二斷二智。菩提最勝是所應學。意  令生忻如是應學。即令忻求起修妙行故。今  此下明修行次第。將欲趣果由四種力。一因
力。二善友力。三作意力。四資糧力。此四是因  資糧已滿便成正覺。此一是果。今此文中分  之為二。初法說後喻說。法說之中如前分五。
此即第一先明因力。求勝解脫是所學處無  上菩提大般涅槃超過二乘名勝解脫。修世  善者謂善法欲。遠加行因。隱彼種姓寄現行
緣以為因力。準瑜伽三十八。於其八種勝解  依處。具足成就淨信為先決定喜樂。一者於  三寶功德勝解依處。二者於佛菩薩威力。三
者於真實義。四者於因。五者於果。六者於應  得義。七者於應得方便。八者於善言善語善  說求勝解脫。即決定喜樂故。唯識論第六云。
於實德能深忍樂欲。心淨為性。忍即信因。樂  欲謂果。心淨信體。此云求者即忍樂欲為善  本故。欲為勤依因修世善。

[0227a26]  經。得見如來及弟子眾得親近已。

[0227a26]  贊曰。善  友力文分為四。初得親近。二請求勝法。三彼  聞思惟。四正為解說。此初也。此中應說善友
之相善友作業親近善友。初二如瑜伽四十  四廣辨。親近善友者彼云。由四種相方得圓  滿親近善友。一於善友有病無病。隨時供侍
恒常發起愛敬淨信。二於善友隨時敬問禮  拜奉迎合掌。殷勤修和敬業而為供養。三於  善友如法衣服．飲食．臥具．病緣醫藥．資身什
物隨時供養。四於善友若正依止。於正法義  若合若離隨自在轉。無有傾動。如實顯發作  奉敬心。隨時往詣恭敬承事請問聽受。

[0227b09]  經。白佛言世尊何者為善何者不善何者正修  得清淨行。

[0227b10]  贊曰。請求勝法。瑜伽三十八云。  彼諸菩薩求正法時當何所求。云何而求。何  義故求。初問求何法。次問求軌儀。後問求法
所為。何所求者當於五明處求。求法軌儀者。  謂諸菩薩於善說法當應安住猛利愛重求聞  正法。為欲聽聞一善說法。假使路由猛焰熾
然火熱鐵地。無餘方便可得聽聞是善說法。  即便發起猛利愛重歡喜而入。何況欲聞多  善言義。過於自身及諸資具所有愛重百千
萬分。於善說法常樂聽聞無有勞倦亦無厭  足。淨信深厚其性柔和。心直見直愛敬德故  愛敬法故。往法師所無詰難心。有敬重心無
高慢心專為求善。非顯己德為欲安立自他  善根。不為利養恭敬因緣。無雜染心遠離貢  高。遠離輕慢遠離怯弱應時而聽。殷重而聽
恭敬而聽。不為損害不為隨順不求過失。求  悟解心專一趣心聆音屬耳掃滌攝持。聽聞正  法於所聞法作四種相。一妙寶想以難得故。
二良藥想除病義故。三如財物想不散義故。  四如涅槃想滅苦義故。由法是相好莊嚴因  故作妙寶想。由法是滅煩惱因故作良藥想。
由法是神通因故作如財物想。由法是正無  盡因故作涅槃想。次明求聞法意。求內明時  為正修行法隨法行。為廣開示利悟於他。求
因明時為欲如實了知外道所造因論是惡言  說。為欲降伏他諸異論於真實教未淨信者  令其淨信。已淨信者倍令增廣。求聲明時為
令信樂典語眾生於菩薩身深生敬信。為欲  悟入詁訓言音。求醫明時為息眾生種種疾  病。為欲饒益一切大眾。求工巧明時為少功
力多集珍財。為欲利益諸眾生故。為發眾生  甚希奇想。為以巧智平等分布饒益攝受無  量眾生。云何而說為何義說。正所應求即是
所說。為此義求為此義說。此意為自他利求  還令眾生行自他利故說。今言何者善不善  者問所求法。何者正修即問聽法等儀則。又  問何者得清淨行即所為求。

[0227c18]  經。諸佛如來及弟子眾見彼問時如是思惟。

[0227c19]  贊曰。善友為思。

[0227c20]  經。是善男子善女人欲求清淨欲聽正法即便  為說令其開悟。

[0227c21]  贊曰。正為解說。即善友作  業。未解令悟。已解令廣知為開。

[0227c23]  經。彼既聞已正念憶持。

[0227c23]  贊曰。第三作意力  起如理作意為正念持不捨。

[0227c25]  經。發心修行得精進力除嬾惰障滅一切罪。

[0227c26]  贊曰。第四資糧力。即三大劫所修萬行為菩  提資糧。五位之初名資糧者別得總名。如色  處等。以創發心求菩提故與資糧名。餘得別
名。有勝別行故。此資糧力中分二。初地前後  地上。此初也。地前有四。一發心修行。二得增  上力。三者除障。四者滅罪。發心修行十住
位。所以十住之初名發心住。創發無上菩提  心故。已前雖發未入僧祇。此入僧祇初故得  發名。發心多種。善法欲位種姓發心十住位
中。勝解行發心入初地已名證得發心。今此  勝解發心得精進力。忍第一位以得五力信  為勤依。非正伏惑。勤能伏惑故此說之。除懶
惰障者舉精進行正相違障。據實分別一切  二障此位俱伏。此除苦因。滅一切罪者苦果。  至增上忍及世第一位。一切惡趣八難苦果
皆得不生。多說見道離此二者據斷種說。此  據伏位及決定得故。成唯識論云。雖見道生  亦斷惡趣諸業果等。而今且說能起煩惱。是
根本故。又云。二惡趣雜染愚即是惡趣諸業  果等。

[0228a17]  經。於諸學處離不尊重息掉悔心入於初地。

[0228a18]  贊曰。明入地上。十地為十文各有二。初除障  後得地。由於初地得四證淨故。於學處離不  尊重。學處即戒。或一切應修名為學處。體不
離三寶及以淨戒得證淨故。離不尊重心。永  斷分別故。息掉悔心即異生性障雖異生性  障具攝一切分別二障。然由掉悔障定增故
此令修定。因定發智。合此定智故成於法身。  故偏說除。理實通餘體。又將斷正斷俱得斷  名。將斷位長在前。正斷位促正入地心。此多
依初而說斷障。故先言息掉悔心後說入初  地。餘皆準知。

[0228a29]  經。依初地心除利有情障得入二地。

[0228a29]  贊曰。  由第二地持戒波羅蜜。持戒波羅蜜中有三  差別。饒益有情菩薩行勝。初地滿心將入二  地修戒力增。將欲能斷正現行故能饒益生。
說除利生障。即邪行障。伏此障已得入二地。

[0228b05]  經。於此地中除不逼惱障入於三地。

[0228b05]  贊曰。  即闇鈍障。唯識等中約障總持聞思勝慧名  闇鈍。此約障忍名逼惱。或彼約障本是愚癡  故名闇鈍障。此據其末即瞋恚等名逼惱障。
或由三忍。以貪樂等具不能忍苦。即貪逼惱。  見他怨害而不能忍。即瞋逼惱。聞於二諦不  能印忍。即愚癡逼惱。入三地時得此三忍。故  除逼惱障。

[0228b13]  經。於此地中除心軟淨障入於四地。

[0228b13]  贊曰。  心淨謂菩提分法。軟謂微細煩惱現行障。即  軟煩惱是此淨障。或此煩惱依心王故從主  為名。名心軟淨障。

[0228b17]  經。於此地中除善方便障入於五地。

[0228b17]  贊曰。  此地所修無差別道。即無分別智能證無差  別如故得真俗無別。生死涅槃無別故後得  智修大悲。般若不住生死涅槃名為方便。涅
槃方便體根本即無分別智。起用即悲智。能  障此者即下乘般涅槃障。涅槃非障。厭於生  死樂彼涅槃心者是障。障此方便。今除此障  得入五地。

[0228b25]  經。於此地中除見真俗障入於六地。

[0228b25]  贊曰。  所言真俗如常辨。各有四種。諸論之中約通  相故。且說五地作四諦觀。然能真俗二合而  觀除真俗相違障。不爾不能真俗合觀。由作
四諦觀故。然未能除染淨二相。以染淨相依  真俗生。今從根本名真俗障。據實即是麁相  現行障。此染淨相望生滅相染淨為麁。由所
知障現行執此麁相而起名麁相現行障。五  地將除入六正斷。或據方便由入五地除真  俗相違障。能合觀二故。入六地前後互影故  此別說。

[0228c07]  經。於此地中除見行相障入於七地。

[0228c07]  贊曰。  見行相障者即細相現行障。執生滅相。由六  地中作緣生觀。雖除染淨相見有生滅相。障  無相道不見生滅。妙無相道即不見生滅。今
此見行相正即是障。入七地除。或六地中作  緣生觀。見生死流轉不見有無為。今七地中  除斯二相長時能作無相觀故。故唯識論云。
執有生者猶取流轉細生相故。執有滅者尚  取還滅細滅相故。般若心經等亦云。無無明  亦無無明盡。盡者即滅。滅即無為。不見滅相
即妙無相道。舉不見滅影不見生。名細相現  行障。形前麁相說此名細見行相障。即據所  執而說。行相即是生滅行相。見行相之障。

[0228c20]  經。於此地中除不見滅相障入於八地。

[0228c20]  贊  曰。滅相即無相。由七地中多取滅相。純於無  相作意勤求未能任運空中起有勝行。障無  功用無相妙觀。不見滅相者是無相觀。入八
地非但不見滅相。亦不見相土二相。故於此  二亦得自在。故八地中斷二種愚。一於無相  作功用愚。二於相自在愚。今且舉初影除於  後。

[0228c28]  經。於此地中除不見生相障入於九地。

[0228c28]  贊  曰。不見生相者對前滅相。應是諸法生相。由  入八地樂觀寂滅故不見有緣生之相。約總  相說。然第八地於利他中猶不欲行。即不別
見有眾生。捨益眾生行故。第八地論云。諸佛  七勸方出無相觀故。第八地能伏此不見眾  生障得入九地。又釋。由不見眾生異於身有
彼生即我故。不見身外有別眾生。以此故能  常益。今八地初見身外有別眾生故。障此不  見眾生相故名為障。即不見眾生之障名不
見眾生障。故辨中邊論云。為常益有情故觀  畢竟空。成唯識亦云。九於利他中不欲行障  故。入九地能畢竟斷。

[0229a12]  經。於此地中除六通障入於十地。

[0229a12]  贊曰。即  於諸法未自在障。於法自在即六神通及大  法智。由有此障障彼自在。且舉六神通影大  法智雲。又釋。於諸學處離不尊重。息掉悔心
是牒前修因。入於初地明所得果。即後後果  由善根位離不尊重三寶正法故。除懶墮障  滅一切罪。又復能離自在障故息掉悔心。即
天親般若論云。於內心修行執我為菩薩。此  即障於心違於不住道。不住道者即是初地  執我能修違初地道。無著菩薩般若論云。除
喜動障。由謂我能修斯勝行多生喜動。喜動  即掉舉。以此為障障入初地。由除此障得入  初地即離不尊重等。皆是地前非入初地。已
下十障皆應準知。於初地中行三施故能利  有情。故除相違障得入二地。二地持戒除逼  惱有情障已得入三地。三地修定除心軟淨
障。心即心學。除諸定障離硬強心名為心軟  淨得入四地。入四地中修菩提分觀名善方  便故。除此障已得入五地。入五地中能令真
俗互相隨順而不相違。故除見真俗障得入  六地。入六地中作緣生觀。除見四諦染淨行  相障得入七地。入七地時多作無相觀。除見
緣生生滅相障得入八地。入八地中任運能  觀無相之理除增減相。淨法生時真如不增。  煩惱滅時真如不減。生者增也。舉其不增影
彰不減。得入九地。入九地中應說不欲行利  有情障。就滿位說能伏除彼六神通障。應說  入第十地能除六通障。以第十一障是第十
地滿位能除故。說十地除所知障。隱第九障  所以不論。此解順文。前解順理。兼準舊經後  解為勝。何以故。舊經地地皆言斷已能入。明
非是伏。或可。伏盡名為斷已。由此二釋任情  取捨。

[0229b16]  經。於此地中除所知障除根本心入如來地。

[0229b17]  贊曰。下明果位。初明除障得滿佛地。後顯佛  地具三清淨。此即初也。除所知障無間道斷  二障微細種及習氣。就勝障菩提云除所知
障除根本心。即種習所依。除染第七種。恒染  俱故。無間道斷餘七有漏善及無記及相應  心所名根本心。第八通二依。六識唯習依。此  斷有二說。如唯識第十明。

[0229b24]  經。如來地者由三淨故名極清淨云何為三一  者煩惱淨二者苦淨三者相淨。

[0229b25]  贊曰。顯三  清淨。文段分三。謂標徵列。煩惱淨二障及業。  苦淨即二死。相淨即習氣。由斯三淨更無過  上名極清淨。

[0229b29]  經。譬如真金鎔銷治鍊既燒打已無復塵垢。

[0229c01]  贊曰。喻顯。喻顯有四喻。初三喻法如如法身  本淨。後一喻如如智現行始淨。法身本淨有  其三種。即前三淨。三喻如次。然初二喻共一
法合。以惑業二因果相從故一法合。又三淨  者即法身般若解脫三義。法身本常如金。般  若鑑照如水。解脫無礙如空。皆據性得一如
義說。初喻分二。初喻今淨。後成本有。此初  也。譬如真金喻道前如。鎔銷練治喻道中。既  燒已喻道後。

[0229c10]  經。為顯金性本清淨故金體清淨非謂無金。

[0229c11]  贊曰。喻成本有。猶此等文舊人或云。三身現  常或復當常。鎔銷練治為顯金性本淨故。六  度行於法為了因。除垢染故得金體淨。非謂  無金。

[0229c15]  經。譬如濁水澄渟清淨無復滓穢。

[0229c15]  贊曰。分  段如前。義可準知。

[0229c17]  經。為顯水性本清淨故非謂無水。

[0229c17]  贊曰。喻  成本有。

[0229c19]  經。如是法身與煩惱雜苦集除已無復餘習為  顯佛性本清淨故非謂無體。

[0229c20]  贊曰。合準喻  知。

[0229c22]  經。譬如虛空煙雲塵霧之所障蔽若除屏已是  空界淨非謂無空。

[0229c23]  贊曰。空相似染道前。若  屏除道中。除已是空界淨道後。與勝鬘經說  喻相似。

[0229c26]  經。如是法身一切眾苦悉皆盡故說為清淨非  謂無體。

[0229c27]  贊曰。法合文相可知。

[0229c28]  經。譬如有人於睡夢中見大河水漂泛其身。

[0229c29]  贊曰。上喻法如如。在纏名如來藏。出纏名法  身。亦即顯涅槃性皆本淨。至果顯淨名所顯  得。顯由智證次辨智性。亦無始有。在因位時
名不空如來藏。至染盡位者大菩提四智心  品。是所生得。所生據現非種。始生種本有故  故下文云。是覺清淨非謂無覺。即善戒經云。
姓種姓者從無始來法爾所得六處殊勝。此  六處言意說六處中意處含持種子。此性種  姓無始法爾。是性所得故依修行得至大果。
文分為三。初喻次合後結。喻中有五。一能修  行者喻。二現處無明喻。三厭怖生死喻。四修  行望出喻。五得果知妄喻。此中有三。譬如有
人能修行者喻。於睡夢中現處無明喻。在無  明闇如夜睡夢。此生死因故。唯識論引經云。  故契經說。諸異生類恒處長夜無明所盲。惛
醉纏心曾無醒覺。見大河水漂汎其身厭怖  生死喻。見其苦果如河漂汎。或喻四流漂生  五趣。見謂知覺心生厭怖。

[0230a18]  經。運手動足截流而渡得至彼岸。

[0230a18]  贊曰。修  行悕出喻。運手喻修妙行。動足喻捨三障。生  死不續喻截流。金剛位滿言而渡。在無間道  菩提在未來。因圓能至云得至彼岸。

[0230a22]  經。由彼身心不懈退故從夢覺已不見有水彼  此岸別。

[0230a23]  贊曰。得果知妄喻。由謂因由。由三  大劫三業重修。舉身心二影顯語業。勤行不  懈遂致作佛。故者決定。所以決定由精進不
懈退故。從夢覺已在解脫道不見生死水之  此岸。不見涅槃果之彼岸。以如如如如智俱  無二相俱平等故。彼岸五種。一境。二教。三
理。四行。五果。此五窮達名到彼岸。

[0230b01]  經。非謂無心生死妄想既滅盡已是覺清淨非  謂無覺。

[0230b02]  贊曰。法合。但合大意。非必段別合  也。非謂本來無無漏心。但由妄想無明重障  障不令生故。成唯識第五引經云。真義心當
生。常能為障礙。等勤修三學妄想滅已至妙  覺位是覺清淨。非謂本來無覺自性。前云非  謂無心。心積集義。通因果名。後云非謂無覺。
覺覺了義。唯據果稱。各據一義。

[0230b09]  經。如是法界一切妄想不復生故說為清淨非  是諸佛無其實體。

[0230b10]  贊曰。結也。如是法界。法  界通理事故寶性論解阿毘達磨經無始時來  界。即依如理解。攝大乘成唯識。即說本識
名無始界。寶性論中據迷悟依說。攝大乘等  據流轉依說。各依一義。故法界言通於二種。  今此說界既結第四。即唯有為無漏第八。若
通結四即通理事。一切有漏妄想不生。四智  俱起說為清淨。非是諸佛本無此實。無漏之  體望有漏俱名實。

[0230b19]  經。復次善男子是法身者惑障清淨能現應身  業障清淨能現化身智障清淨能現法身。

[0230b20]  贊  曰。第四大段結前因果告示令知。復分三。初  牒前因果勸令信解。次善男子以是義故下  重更廣明。後是故諸佛下結成勝妙。此初
也。於中復二。初牒因果。後勸令信解。初中復  三。初牒出體門。即離障得身。次牒身相依起  門。後牒依因得果。得果中初得果次不異。此
牒出體門。初總標告。諸功德法所成之身總  名法身。次下別明斷障得身。斷煩惱等障具  足法身。令心不決名之為惑。惑體即障。根本
煩惱及隨煩惱二所得果為煩惱障體。業謂  造作。謂有漏三業。業體即障。智謂無漏本後  二智。智體非障猶所知障礙智不生名為智
障。智之障名智障。此從所障智以為名。若名  所知障。所知非障。覆所知境礙智不生。所知  之障名所知障。由惑障淨智慧得生為應身。
由業障淨神通自在得化身。由所知障淨所  覆理顯得現法身。

[0230c09]  經。譬如依空出電依電出光如是依法身故能  現應身依應身故能現化身。

[0230c10]  贊曰。此牒依  起身門。初喻後法。空體遍常又性本淨故喻  法身。應化無常故喻電光。依起可知。

[0230c13]  經。由性淨故能現法身智慧清淨能現應身三  昧清淨能現化身。

[0230c14]  贊曰。牒依因得果門。此  得果。

[0230c16]  經。此三清淨是法如如不異如如一味如如解  脫如如究竟如如。

[0230c17]  贊曰。牒得果門中雖有  三數而無三體。初攝用歸性。次結不異。此初  也。此三清淨不離如如。故是法如如。如體不
別不異如如。一無漏故一味如如。離縛故解  脫如如。證實際滿故究竟如如。

[0230c22]  經。是故諸佛體無有異。

[0230c22]  贊曰。結不異也。由  前五如如故諸佛體不異。意顯如同。修之皆  得故云諸佛體無有異。

[0230c25]  經。善男子若有善男子善女人說於如來是我  大師若作如是決定信者此人即應深心解了  如來之身無有別異。

[0230c27]  贊曰。勸令信解。令信  解意為修之方便。言善男子呼虛空藏菩薩。  若有已下一切男女但能說佛是我師者。決
定信者。此人即應能深解了如來無別。或云。  如來是我大師。能決定信應如所說深心解  了。或勸地前。應決定信如來無異。地上菩薩  深心解了如來無別。

[0231a05]  經。善男子以是義故於諸境界不正思惟悉皆  除斷即知彼法無有二相亦無分別聖所修行。

[0231a07]  贊曰。下重更廣明有二。初廣前因果無異。  第二如是見者下廣前信解。就初分五。初於  境起勝行。次如如於彼不能斷障。三如如一
切下得因圓。四如如法界下得果滿。五一切  諸障下結不異。此即初也。以是義故標舉之  詞。於諸境界所知境。由於此境不正思惟故
見異相不能修行。能正思惟即知無二境。無  邪分別。智無二相便能起修。是聖所修行。

[0231a15]  經。如如於彼無有二相正修行故如是如是一  切諸障悉皆除滅。

[0231a16]  贊曰。能斷障能於彼彼  見無二相。故云如如於彼。所斷障多復云如  是如是。連環而起故却牒前。

[0231a19]  經。如如一切障滅如是如是法如如如如智得  最清淨。

[0231a20]  贊曰。得因圓在金剛定無間道位。  牒十障滅云如如一切障滅。所證如如及所  得智十地位別。復云如是如是。

[0231a23]  經。如如法界正智清淨如是如是一切自在具  足攝受皆得成就。

[0231a24]  贊曰。得果滿在解脫道。  一切自在即三身。一切功德不離三身故。云  具足攝受皆得成就。

[0231a27]  經。一切諸障悉皆除滅一切諸障得清淨故是  名真如正智真實之相。

[0231a28]  贊曰。結無異也。以  一切障滅得一切障淨故證清淨如如。即此  清淨是名真如正智真實之相。真實之相即  不二相。

[0231b03]  經。如是見者是名聖見是則名為真實見佛何  以故如實得見法真如故。

[0231b04]  贊曰。廣前信解。  分文為三。初令如證知。二是故諸佛下明同  諸佛。三然諸如來下結成見實。此初也。初令
如證知。次徵所以。後正解釋。聖者正也。見者  解也。能如所證而知之者即是正解。或以凡  夫能如證信解同聖者之證見。故真見佛。徵  釋可知。

[0231b11]  經。是故諸佛悉能普見一切如來。

[0231b11]  贊曰。明  同諸佛。文分為三。初佛能普知。次二乘不了。  三凡夫不測。此即初也。以見如如理圓不二  故見一切諸佛如來。

[0231b15]  經。何以故聲聞獨覺已出三界求真實境不能  知見。

[0231b16]  贊曰。二乘不了。初徵後釋。何以故。唯  佛普知。定性二乘聖者雖出三界無種智故。  設求真實境不能以本智知。不能以後得見。
或不能現量知。不能比量見。

[0231b20]  經。如是聖人所不知見一切凡夫皆生疑惑顛  倒分別不能得度。

[0231b21]  贊曰。凡夫不測。初法次  喻後合。此法也。無姓愚夫不能得測。或復疑  無。或顛倒執。此計為我故。

[0231b24]  經。如兔浮海必不能過所以者何力微劣故。

[0231b25]  贊曰。喻。初標次徵後釋。以無大姓唯有有漏。  智力微劣故。所不能度故。解深密經云。我於  凡愚不開演。恐彼分別執為我。護法菩薩等
釋。凡謂無性愚謂趣寂。又此或據凡夫二乘  根未熟位不能解了。根熟能知。或如法華經  中所說。三乘不知據未圓滿知。唯佛圓滿知。
言彼不知。將成汝能依言而解甚為希有。

[0231c03]  經。凡夫之人亦復如是不能通達法如如故。

[0231c04]  贊曰。法合也。無本智故不能通。無後得智故  不能達。

[0231c06]  經。然諸如來無分別心於一切法得大自在具  足清淨深智慧故是自境界不共他故。

[0231c07]  贊  曰。結成見實。由佛無分別不見二相證法如  如故。達諸法實空相故於一切法得大自在。  得智如如故具足深智慧。由此唯是佛境界。
不共餘人同。金剛般若經。如來說般若波羅  蜜多即非般若波羅蜜多。是名波羅蜜多。天  親菩薩釋云。說波羅蜜唯獨佛彼岸。非波羅
蜜非彼餘人之彼岸故。名波羅蜜者結是佛  彼岸。此亦如是。

[0231c16]  經。是故諸佛如來於無量無邊阿僧祇劫不惜  身命難行苦行方得此身最上無比不可思議  過言說境是妙寂靜離諸怖畏。

[0231c18]  贊曰。結成  勝妙。於無量至苦行是行因。不惜身命。由四  因緣。一為求法。如雪山童子。二為報恩。如法
護王子等。三為救貧。如金色師子等。四為  救命。如薩埵王子等。方得此身顯得果。最上  無比等是歎勝果。究竟故無上。無倫匹故無
比。超情計故不思議。越語詮故過言說境。大  涅槃故是妙寂靜。生死息故離五怖畏。謂不  活畏．死畏．惡道畏．惡名畏．大眾畏。

[0231c27]  經。善男子如是知見法真如者無生老死壽命  無限無有睡眠亦無饑渴心常在定無有散動。

[0231c29]  贊曰。下品第三大段結勸修行。文分為三  一結前信解令依行。二然諸如來下結前得  果令求證。三若善男子下成前二義。初中有
三。初舉信解益。次不信有損。三說利勸行。此  初也。但能一念如是。知見法真如當得菩提  永無生老死等。為遠因故必當得故。故法華
經藥王品云。聞此經者不老不死。不久取草  坐於道場。若如來德前。已說竟後文復說。故  此說者是信解者當所得果。或再三重舉如
來之德令生信解。得金剛身故無生老死。離  五蓋故無睡眠。破魔軍故無飢渴。餘文可知。  雖然前解結好。

[0232a12]  經。若於如來起諍論心是則不能見於如來。

[0232a13]  贊曰。不信有損。起諍論心不能信解是即當  來不能見證三身如來。亦不能依教比見如  來。

[0232a16]  經。諸佛所說皆能利益。

[0232a16]  贊曰。說利勸行。初  標後釋。此標也。

[0232a18]  經。有聽聞者無不解脫諸惡禽獸惡人惡鬼不  相逢值由聞法故果報無盡。

[0232a19]  贊曰。釋得益。  初得涅槃。次離損害。後報無盡。般若論云。於  法為了因亦為餘生因。聽經故得解脫者是
了因。果報無盡者謂得菩提是生因。辨中邊  論行此法行者獲福聚無量。勝故無盡故由  利他不息。聽聞大乘果報勝故超二乘。大悲
利他以不息故無盡。由此諸惡皆不相逢。

[0232a26]  經。然諸如來無無記事一切境界無欲知心。

[0232a27]  贊曰。結前得果令求證。於中分二。初結所得  意令生欣。後明聞得益勸人修學。結所得果  中有無量種。但結前所得中十八不共法及
大慈悲自利利他功德影顯餘故。初結十八  不共後結慈悲。初中有五。一無無記事者無  不明記無妄失念。下有四威儀中無非智攝。
即智為前故。二一切境界無欲知心。即欲無  減。或一切境皆任運知。不假尋求方能解了。

[0232b06]  經。生死涅槃無有異想如來所記無不決定。

[0232b07]  贊曰。三即無種種想。四及復三世智無滯  礙故。所說法無不決定。并一切種妙智能知  蘊等諸法門故所說決定。或四無畏或復語
業智為前導故說決定。

[0232b11]  經。諸佛如來四威儀中無非智攝。

[0232b11]  贊曰。五  身業智為前導故無非智攝。

[0232b13]  經。一切諸法無有不為慈悲所攝無有不為利  益安樂諸眾生者。

[0232b14]  贊曰。結前所得大慈大  悲利他功德。利益拔苦。安樂與樂。大悲故拔  苦利益。大慈故與樂安樂。又佛本願只欲利
他修大慈悲。求無上果故所施為無非是為。  慈悲攝者又舉不共者自利勝。舉慈悲者利  他勝。故略結兩門。

[0232b20]  經。善男子若有善男子善女人於此金光明經  聽聞信解。

[0232b21]  贊曰。此明聞得益勸人修學。文  分為四。一明聞得益。二徵三釋四成。初中初  聞經信解。後明得益。聽聞聞慧。信即思慧。解
即修慧。或舉最劣。但因聞慧能信能解。或但  信解非是證解尚獲斯福。何況勝行。

[0232b26]  經。不墮地獄餓鬼傍生阿蘇羅道常處人天不  生下賤恒得親近諸佛如來聽受正法常生諸  佛清淨國土。

[0232b28]  贊曰。得益離於八難。初離三  惡道即為三。阿蘇羅若依小乘鬼畜趣攝。若  依大乘是天趣攝。即邊地攝。生人天者翻前
惡趣及邊地。不生下賤即除諸根不具生盲  生聾。恒得近佛者離佛前後難。聽聞正法者  離世智辨聰難。常生佛國離長壽諸天難。依
成實論四輪摧八難。一住善處謂中國。除五  難謂三惡趣長壽天邊地難。二依善人謂遇  佛除生佛前後。三發正願謂正見。除邪見世
智辨聰。四宿植善根除諸根不具。今聞此經  但能信解具推八難。故威力勝。能除障。故非  但除障亦疾得菩提。下釋成中辨。

[0232c11]  經。所以者何。

[0232c11]  贊曰。徵也。聞經能信解能除  八難之所以者何謂也。

[0232c13]  經。由得聞此甚深法故。

[0232c13]  贊曰。釋也。由受持  大乘集十功德。一成就一切善根種子。二臨  命終得一切喜樂。三於一切處得隨意生。四
於一切生處得自性念生智。五所生之處常  得值佛。六恒在佛邊聞大乘法。七成就增上  信根。八成就增上慧根。九得遠離惑智二障。
十速得成就無上菩提。由此所以故遠離八  難。

[0232c21]  經。是善男子善女人則為如來已知已記當得  不退阿耨多羅三藐三菩提。

[0232c22]  贊曰。成前所  以。能聞此經生信解者。則為如來已知名身  已見色身。明此人功德唯佛知見。餘不能知
見。言知即得何假言見。言見亦得何須云知。  答。準天親般若經論云。佛非見果知以願智  現見。但言知者謂佛見果比知其因故今言
見。見者願智。舉心能了。若爾但見何須言知。  謂但見色今亦能知四蘊身故。非作但佛知  見。即為佛記憶。又復當得不退菩提。雖未即
得當能證得。隨其何位當證四不退。謂信住  證行四種不退。信不退十信第六心。住不退  十住第七心。證不退初地。行不退入八地。

[0233a05]  經。若善男子善女人於此甚深微妙之法一經  耳者當知是人不謗如來不毀正法不輕聖眾。

[0233a07]  贊曰。重更廣成前二勝益。欲令聽受修行  此經。有三勝益。一不謗三寶。二增長善根。三  令行六度故。此初一也。由知佛常住不謗如
來言究竟滅。知說決定故不謗法。知能得成  故不謗僧。又由聞信能為不壞信因故。不謗  毀輕賤三寶。

[0233a13]  經。一切眾生未種善根令得種故已種善根令  增長成熟故。

[0233a14]  贊曰。增長善根。此未發心求  菩提者令發心求即令種善根。已發心求令  增勝解行位初僧祇。令長第二僧祇。令成就
第三僧祇。然上二類但言聞經者得六波羅  蜜令他人行。此互影顯。自他俱然。

[0233a19]  經。一切世界所有眾生皆勸修行六波羅蜜多。

[0233a20]  贊曰。後能令行六度。此意明自聞信能成  此三。既聽聞已後化他作斯之三事。又能信  解破四種障。初不謗佛等除闡提不信障。令
種善根除外道著我障。皆行六度除聲聞畏  苦緣覺捨心。既有多益故應修行行自他利。

[0233a25]  經。爾時虛空藏菩薩梵釋四王諸天眾等即從  座起偏袒右肩合掌恭敬頂禮佛足。

[0233a26]  贊曰。品  第四大段領解持學。文分為四。一虔恭領解。  二世尊我等下發願持學。三世尊讚印。四勸
廣流通。初中初虔恭後領解。此虔恭也。既聞  勝法表進菩提。故從座起顯當作佛。現吉祥  兆偏袒右肩。心符教理故合掌。心尊重故恭  敬。敬逾深故頂禮佛足。

[0233b04]  經。白佛言世尊若所在處講說如是金光明王  微妙經典於其國土有四種利益。

[0233b05]  贊曰。領解  也。有四。一標二徵三釋四結。此標也。啟悟所  知白佛。呼尊號故云世尊。指所悟解故云若
說如是金光經典。標利益數故云有四種益。

[0233b09]  經。何者為四。

[0233b09]  贊曰。徵也。

[0233b10]  經。一者國王軍眾強盛無諸怨敵離於疾病壽  命延長吉祥安樂正法興顯。

[0233b11]  贊曰。釋也。隨  所標四即為四段。此初也。國王大臣利益有  四。準懺悔品文。於其國土獲四種善利。一者
王無病患離諸災厄。即此離於疾病。二者壽  命長遠無有障礙。即此壽命延長。三無諸怨  敵兵眾勇健。即此軍眾強盛無諸怨敵。四者
安穩豐樂正法流通。即此吉祥安樂正法興  顯。依懺悔品文開之成八。此文有六如文可  知。

[0233b20]  經。二者中宮妃后王子諸臣和悅無諍離於諂  佞王所愛重。

[0233b21]  贊曰。第二臣作利益有三。一  和悅無諍。下云更相親穆尊重愛念。一更相  言貫尊重及愛念。二離於諂佞由輕財重法
不求世利故無諂佞。由此嘉名普暨眾所欽  仰。三王所愛重。準下亦為沙門婆羅門大國  小國之所尊敬。今舉勝者略不言餘。既王愛
重一切尊敬。故亦得壽命延長安穩快樂。

[0233b28]  經。三者沙門婆羅門及諸國人修行正法無病  安樂無枉死者於諸福田悉皆修立。

[0233b29]  贊曰。  國人利益有四。一修行正法。謂能孝養父母  奉事師長修行十善尊敬三寶。二無病不逢  七難。七難者藥師經說。他國侵逼難。自界叛
逆難。非時風雨難。遇時不雨難。人眾疾疫  難。星宿變怪難。日月薄蝕難。由王軍眾強盛  無外逼難。臣佐和悅復無諂佞無自叛難。吉
祥安樂興顯正法無非時風雨等難。三無枉  死者不逢九橫。九橫者如藥師經。一橫遭病  患致亡。二橫被王法誅戮。三橫為非人所損。
四橫為火所焚燒。五橫為水之所溺。六橫為  惡獸所噉。七橫墜山崖。八橫為毒藥等殺。九  橫為飢渴所困。今此金光明經行於國內。人
無九橫故無枉死。云橫者非無宿因而受惡  果。約今生論。雖不造惡而逢此緣。名之為橫。  聞經悉除。國王流通正法臣佐輕財重法。妃
后和悅無復諂佞。人人修行正行故致斯福。  四修植福田。

[0233c18]  經。四者於三時中四大調適常為諸天增加守  護慈悲平等無傷害心令諸眾生歸敬三寶皆  願修習菩提之行。

[0233c20]  贊曰。總為諸天之所加護。  不但加護國王臣人。亦加護持經之者。不爾  下文不應云我等亦常為弘經故隨敬如是持
經之人。所在住處為作利益。準文應云四者  常為諸天增加守護。於三時中四大調適。慈  悲平等無傷害心等。以文言便後說守護。或
由經力四大調適。故天增護但屬於後。諸天  復令諸眾生等歸敬三寶修菩提行。準舊經  文。令諸眾生誠心歸仰歸仰三尊。其文少闕。
文但言天。天謂諸菩薩一切如來尊重名天。  故為欲色諸天及諸賢聖常所守護。

[0234a02]  經。是為四種利益之事。

[0234a02]  贊曰。結也。

[0234a03]  經。世尊我等亦常為弘經故隨逐如是持經之  人所在住處為作利益。

[0234a04]  贊曰。第二發願持  學。隨逐是人有二意。一為聞經。二為守護。

[0234a06]  經。佛言善哉善哉善男子如是如是。

[0234a06]  贊曰。  第三世尊讚印能行利益。故讚善哉。述其經  利。順正理故即云如是。

[0234a09]  經。汝等應當勤心流布此妙經王則令正法久  住於世。

[0234a10]  贊曰。第四勸廣流通。

金光明最勝王經疏卷第三  (本)

金光明最勝王經疏卷第三  (末)  (盡滅業障品)

夢見懺悔品第四

[0234a18]  夢見懺悔品三門分別。一來意。二釋名。三  釋難。來意有四。一上之二品明所得果。次下  五品明所修行。分之為四。初二品明地前行。
次一品明十地行。次一品因為釋疑令起願  行。次明護法行。以陀羅尼護其行法。令不退  故地前行中。初一方便行後一正起行。將希
勝果必先修行。修行有二。一者斷惡二者修  善。惡若未除難修妙行。故六門陀羅尼經云。  我之所有眾魔之業。若未先悔終不發心緣
無上覺。故所有罪先須悔滅。又如四正勤。初  二斷惡後二修善。是故將修妙行先教懺悔。  然懺悔心難以頓發故。託夢金鼓說法警之。
故下文云。此之勝業汝過去供佛及由諸佛  威力加護。為欲滅業障之先非故此品生。雖  此品中及滅障品亦有生善謂發願等。以從
正所明名為離惡行。又各從初名為懺悔滅  業障品。非無修善。二者所修勝行莫過三學。  謂戒定慧。由戒能為離惡道因。由定能為出
欲界因。由慧能為離三界因。又復由戒能為  定足。定為慧足由戒為本方得定慧故。遺教  經云。當知此戒諸善功德安穩住處。能生諸
定禪及滅苦智慧。此懺悔者是戒學攝修學  之始。是故先明有此品生。三者佛有三身謂  法應化。如次即斷智慧德。謂由戒滅惡為斷
德因。定能起化為恩德因。慧能決斷為智德  因。法身斷德為根本故先明其因。故此品生。  四為機宜。一為妙幢宿善根力詣佛陳彰。二
為時會宜先聞說夢懺悔法方能覺悟故此品  來。依真諦釋有八因緣。二釋名者。梵云颯  拏達利舍拏阿鉢底提舍那。颯拏此云夢。達
利舍拏此云見。阿鉢底此云罪。提舍那此云  說。人有所犯須向他說。罪即得除故云說罪。  而言懺悔者順古人翻。非為正說。若云懺悔
梵音云懺摩。義當此云容恕或愧謝。或云懺  摩。略此云知厭離。亦義云改悔。言懺悔者  音訛略也。正應云夢見說罪品。夢之見罪之
說。夢者是總見者是別。以別屬總云夢之見  云夢見說罪品。釋難者。問。妙幢聞說未了。何  故中間還家因夢聞說懺除始復詣佛陳耶。
答。鼓元因夢見覩。善緣逼使還家。若當身在  眾中不睡。夢如何起。問。妙幢身當在座何不  直示悔方。要待歸寢夢中方現金鼓教懺。答。
時眾宜聞說夢方始發其懺端。復為妙幢宿  緣聞已慇心懺悔。問。宿緣并佛威力現鼓出  懺悔音。何不現鼓眾中妙幢夜獨夢見。答。眾
會機別。宜展轉聞。復為妙幢願緣說已餘方  領解。問。妙幢夢中聞說懺悔即成自懺罪不。  答。此由宿願因夢驚覺寤方能懺。非夢聞說
即是懺悔。故下蓮華喻讚品云。願我當於未  來世生。在無量無邊劫夢中常見大金鼓得  聞顯說懺悔音。乃至云。夜夢常聞金鼓音。晝
則隨應而懺悔。既云願聞悔音晝則隨懺。明  為先聞非即正懺。不爾夢成懺悔事者。何須  更說滅業障品。若云令餘發心懺悔。豈可夢
懺罪竝除耶。此品之中大文分四。一妙幢夢  聞懺悔得益。二詣佛陳說覺悟於餘。三世尊  讚印示其所以。四大眾聞說皆願奉行。

[0234c17]  經。爾時妙幢菩薩親於佛前聞妙法已歡喜踊  躍一心思惟還至本處。

[0234c18]  贊曰。第一妙幢夢  聞懺悔得益分二。初聞法心歡思惟而去。次  夜夢金鼓說懺悔音。初即經家敘。後彼得夢。
初也。聞壽無量疑斷心歡一心思惟。大悲世  尊權巧方便。我等亦當如是期願行自他利。

[0234c23]  經。於夜夢中見大金鼓光明晃曜猶如日輪。

[0234c24]  贊曰。夢鼓說懺於中有四。一夢見金鼓。二因  覩三寶。三聞鼓說法。四聞已念持。此初也。

[0234c26]  經。於此光中得見十方無量諸佛於寶樹下坐  瑠璃座無量百千大眾圍繞而為說法。

[0234c27]  贊  曰。因覩三寶。

[0234c29]  經。見一婆羅門桴擊金鼓出大音聲聲中演說  微妙伽他明懺悔法。

[0235a01]  贊曰。聞鼓說法。

[0235a02]  經。妙幢聞已皆悉憶持繫念而住。

[0235a02]  贊曰。聞  已念持。

[0235a04]  經。至天曉已與無量百千大眾圍繞持諸供具  出王舍城詣鷲峰山。

[0235a05]  贊曰。詣佛陳說。初詣  佛後陳說。此詣佛也。初詣時。二徒眾。三持  供具。四至處。五覩佛。六見儀。七供養。八右  繞九退住。此初四。

[0235a09]  經。至世尊所禮佛足已布設香華右繞三匝退  坐一面。

[0235a10]  贊曰。後五段也。

[0235a11]  經。合掌恭敬瞻仰尊顏。

[0235a11]  贊曰。此正陳說。初  請陳後正說。初中復二。初請儀後請說。此初  也。

[0235a14]  經。白佛言世尊我於夢中見婆羅門以手執桴  擊妙金鼓出大音聲聲中演說微妙伽他明懺  悔法我皆憶持。

[0235a16]  贊曰。請說有二。初陳夢所  見聞。後請許宣說。此初也。

[0235a18]  經。唯願世尊降大慈悲聽我所說。

[0235a18]  贊曰。請  許宣說。

[0235a20]  經。即於佛前而說頌曰我於昨夜中夢見大金  鼓其形極姝妙周遍有金光猶如盛日輪光明  皆普曜充滿十方界咸見於諸佛在於寶樹下
各處瑠璃座無量百千眾恭敬而圍繞。

[0235a23]  贊  曰。正說。初經家序。後正陳說。總有一百五十  六行。於中初四行五字成句。四句為一頌即  成四頌。次有二十二行。七字成句合十一頌。
次有三十八頌。五字成句。次九十二行。七  字為句合有四十六頌。若準西方為頌之法  皆四句成一頌。論句則有五種。一者處中句。
二初句。三後句。四短句。五長句。若八字成  梵云案多制多此名處中句。不長不短。如是  四句成於一頌名室盧迦頌。有三十二字。若
六字以上成名為初句。若二十字以上成名  為後句。若減六字成名短句。過二十六字以  上成名長句頌。準可知。今此經中依勘梵本。
或有十七字為一句。或有十五字乃至呼三  字為一句。今若長句處勒為七言頌。若短句  處勒為五言。故總有九十九頌。分之為二。初
四頌略標聞見。後九十五頌廣陳所聞。初中  分三。初一句夢時。次二行三句標所見。後  一頌標所聞。所見中六句見鼓。三句見佛。二
句覩僧。六句見鼓。中初半行見鼓形。一行見  鼓光。夢見金鼓者表將聞佛說懺悔音。以可  寶重故。見形妙者表是大士梵音聲故。周遍
有光者。表能詮教性能顯理周故。猶如盛日  輪者。表能詮教用能除一切不善闇故。光明  皆普耀等者。表一味音怨親等濟故。餘見佛
及大眾者即佛僧寶。聞鼓說法即是法寶。表  因聞教得覩三寶。當亦自成。

[0235b21]  經。有一婆羅門以杖擊金鼓於其鼓聲內說此  妙伽他。

[0235b22]  贊曰。標聞法也。有二。初半見能擊  鼓人。次半頌聞鼓說法。有一婆羅門表能感  教機。以杖擊者表聞教者。以善根杖感擊世
尊能詮教鼓。或婆羅門表當見佛。故俱舍論  云。所說沙門性亦名婆羅門亦名為梵輪。真  梵所轉故。準知世尊亦名真婆羅門。真淨行
故。以大悲杖擊後得智鼓流教法聲。聲上假  立伽陀等故。此即諷誦伽陀頌也。

[0235c01]  經。金光明鼓出妙聲遍至三千大千界。

[0235c01]  贊  曰。下廣陳所聞有九十五頌。大分為二。初  十一頌總標勝利。次八十四頌。別明勝利。初  總標中復分為三。初半頌標鼓勝音。次七頌
半標別勝利。後三頌標下勝因。此初也。

[0235c06]  經。能滅三塗極重罪及以人中諸苦厄由此金  鼓聲威力永滅一切煩惱障斷除怖畏令安隱  譬如自在牟尼尊。

[0235c08]  贊曰。初標別勝利中下。  有三復次說懺願等。然初二復次影略互明。  第三復次懺等俱廣。今此標中初四頌半。合
標初二略明懺等勝利。次三頌標下第三廣  明懺等勝利。初段分二。初兩頌半標離苦。次  兩頌標得樂。初離苦中一頌半離苦一頌讚
佛。此離苦。中初半頌離苦果。次一頌離苦  因。上中惡業招三塗報云極重罪。下品惡業  招人中苦。即愛別離老病死等。離苦因中三
句離因一句舉喻。喻有兩義。一喻眾生得滅  苦因如牟尼尊。二喻金鼓亦如牟尼能說聖  法滅眾生苦。

[0235c20]  經。佛於生死大海中積行修成一切智能令眾  生覺品具究竟咸歸功德海。

[0235c21]  贊曰。讚佛有  二。初半頌讚自利德。後半頌讚利他德。覺  品具者能令眾生修大菩提。相應眷屬一切
功德皆悉滿足。即大菩提。究竟咸歸功德海  即大涅槃也。或覺品具是能令修因滿。歸功  德海是能令得果滿。

[0235c27]  經。由此金鼓出妙聲普令聞者獲梵響證得無  上菩提果常轉清淨妙法輪。

[0235c28]  贊曰。明得樂  也。初一頌得自利樂。後一頌得利他樂。此得  自利樂有三。一令得梵音。二證菩提。三得涅
槃。準瑜伽論九十五。以轉法輪有自他轉。自  轉之中有五種相。第一為得所得之境。第二  為得之方便。第三為得所得。第四對他相續。
令他於自所證深生信解。第五令他於他所  證深生信解。此常轉妙法輪即第三為得所  得。大涅槃果。前有菩提後有隨機說法故。此
轉法輪即涅槃也。其法輪義如本法華經疏  明。

[0236a10]  經。住壽不可思議劫隨機說法利群生能斷煩  惱眾苦流貪瞋癡等皆除滅。

[0236a11]  贊曰。得利他  樂。一為眾生住壽。二為說法。三斷煩惱。眾苦  流即惑業苦三。此斷所緣縛。所緣縛盡能緣
貪等皆亦隨滅。即斷能緣縛。既離諸縛。故得  安樂。

[0236a16]  經。若有眾生處惡趣大火猛焰周遍身若得聞  是妙鼓音即能離苦歸依佛。

[0236a17]  贊曰。下三行  頌標下廣懺悔等有二。初一頌標有罪聞法  解懺離苦。後兩頌因聞鼓聲得於安樂。此初
也。問。此是妙幢自夢金鼓餘人不聞。如何得  言有處惡趣大火遍身聞妙鼓音離苦歸佛。  答。此前後說他得益等皆是妙幢菩薩夢見。
實非餘人得聞鼓音。此意即表若眾生類得  聞佛說得如是益。

[0236a25]  經。皆得成就宿命智能憶過去百千生悉皆正  念牟尼尊得聞如來甚深教由聞金鼓勝妙音  常得親近於諸佛悉能捨離諸惡業純修清淨  諸善品。

[0236a28]  贊曰。標得樂分六。初半頌得宿命  智。次一句得正念。次一句聞法。次兩句近  佛。次一句離惡。次一句修善。

[0236b02]  經。一切天人有情類殷重至誠祈願者得聞金  鼓妙音聲能令所求皆滿足。

[0236b03]  贊曰。下三頌  標下令餘種勝因有三。初一頌標願遂心。次  一頌標得離苦。次一頌標得安樂。此初也。

[0236b06]  經。眾生墮在無間獄猛火炎熾苦焚身無有救  護處輪迴聞者能令苦除滅。

[0236b07]  贊曰。標得離  苦。且據重說離無間苦。或可。初半頌離無間  苦。後半頌通離諸處及諸趣之苦。

[0236b10]  經。人天餓鬼傍生中所有現受諸苦難得聞金  鼓發妙響皆蒙離苦得解脫。

[0236b11]  贊曰。標得樂  也。初半頌牒所離苦。後半頌辨所得樂。

[0236b13]  經。現在十方界常住兩足尊願以大悲心哀愍  憶念我眾生無歸依亦無有救護為如是等類  能作大歸依。

[0236b15]  贊曰。下八十四頌別明勝利。  分之為四。初二十五頌第一復次明懺願等。  次唯願十方佛下十三頌第二復次明懺願
等。次七言下四十三頌第三復次明懺願等。  次若有男子及女人下四頌說勝勸修。然三  復次懺願等中。初復次中多懺煩惱障。第二
復次多懺業障。第三復次多懺報障。其中略  廣有此不同。懺悔正云說罪。應以善悔及所  起善語業為性。若兼能起亦有意業。若申禮
敬亦有身業。具足應以善悔及所起三業為  性。初復次中有三。初二頌請求加護述正歸  依。次十四頌明懺悔。後九頌明發願。初中
分四。初二句舉所歸投。次二句請垂悲念。次  二句申無救護。次二句請作歸依。有情之中  有無足多足四足二足。人天二足於餘為勝。
佛於二足更復為尊。哀其有苦慜彼無樂。體  即慈悲。願記不捨名為憶念。投起名歸恃怙  名依。拔苦為救與樂為護。

[0236c04]  經。我先所作罪極重諸惡業今對十力前至心  皆懺悔。

[0236c05]  贊曰。下十四頌明懺悔分三。初一  頌標。次十二頌辨。後一頌結。此初標也。罪  者毀責過失之名。極重惡業亦毀責過失語。
設輕小罪亦名極重作罪惡業。通論三業悉  懺云皆。

[0236c10]  經。我不信諸佛亦不敬尊親不務修眾善常造  諸惡業。

[0236c11]  贊曰。下別辨為十二。初一頌明懺  不信無慚等所造惡業。不敬即不崇賢不務  修善。即不重善。由此造惡。

[0236c14]  經。或自恃尊高種姓及財位盛年行放逸常造  諸惡業。

[0236c15]  贊曰。第二頌懺由憍慢等造惡罪  業。一恃德尊高。二恃種姓貴勝。三恃多財。四  恃官位。五恃盛年及長壽無病。自舉陵他即
因慢起惡恃此醉傲。即由憍造惡復行放逸  不能防修。故造惡業。

[0236c20]  經。心恒起邪念口陳於惡言不見於過罪常造  諸惡業。

[0236c21]  贊曰。第三頌懺心口二業所造惡  業。

[0236c23]  經。恒作愚夫行無明暗覆心隨順不善友常造  諸惡業。

[0236c24]  贊曰。第四頌懺由癡造惡業。

[0236c25]  經。或因諸戲樂或復懷憂惱為貪瞋所纏故我  造諸惡。

[0236c26]  贊曰。第五頌懺因貪瞋故造惡業。  戲樂即貪憂惱即瞋。貪嗔即種子。纏即現行。  或八纏等舉二攝餘。

[0236c29]  經。親近不善人及由慳嫉意貧窮行諂誑故我  造諸惡。

[0237a01]  贊曰。第六懺由近惡友及小隨惑  畜積不捨鄙悋稱慳不耐他榮妬忌稱嫉為罔  羂他曲順彼意稱諂心懷異謀矯現有德稱  誑。

[0237a05]  經。雖不樂眾過由有怖畏故及不得自在故我  造諸惡。

[0237a06]  贊曰。第七懺由怖畏故造惡業。意  雖不樂造過。或怖命財難等故造惡業。或處  卑賤被他驅逼不得自在故造惡業。

[0237a09]  經。或為躁動心或因瞋恚恨及以饑渴惱故我  造諸惡。

[0237a10]  贊曰。第八懺由大隨惑等故造惡  業。為飢渴欲所逼惱故造諸惡業。

[0237a12]  經。由飲食衣服及貪愛女人煩惱火所燒故我  造諸惡。

[0237a13]  贊曰。第九懺由貪故造諸惡業。

[0237a14]  經。於佛法僧眾不生恭敬心作如是眾罪我今  悉懺悔於獨覺菩薩亦無恭敬心作如是眾罪  我今悉懺悔。

[0237a16]  贊曰。第十懺由不敬三寶故  造諸惡。

[0237a18]  經。無知謗正法不孝於父母作如是眾罪我今  悉懺悔。

[0237a19]  贊曰。第十一懺由五逆所造惡業。  依大乘經所說五逆。非三乘通說。言五逆者。  準薩遮尼乾子經。一不得破塔壞寺焚燒經
像及用盜三寶財物。二謗三乘法言非聖教。  障礙留難隱弊覆藏。三於一切出家人所若  有戒無戒持戒破戒打罵訶嘖。說過禁閉還
俗驅使責調斷命。四不得殺父害母出佛身  血破和合僧殺阿羅漢。五不得謗無因果長  夜常行十不善業。今此謗法即第二逆。不孝  父母即第四逆。

[0237a29]  經。由愚癡憍慢及以貪瞋力作如是眾罪我今  悉懺悔。

[0237b01]  贊曰。第十二懺由三不善根故造  惡業。言憍慢者。由癡不善根起故兼舉之。又  依初科。此之一頌結前所造皆悉懺悔。

[0237b04]  經。我於十方界供養無數佛當願拔眾生令離  諸苦難願一切有情皆令住十地福智圓滿已  成佛導群迷。

[0237b06]  贊曰。下九頌發願。願以後智  或欲勝解為願自性。既禮敬陳彰亦及所起  三業為體。然後智欲願願自性。身語願所起。
意業願相應及所起故俱名願。不爾何收。於  中分四。此初二頌利生。一頌願令離苦。一頌  願令得樂。

[0237b12]  經。我為諸眾生苦行百千劫以大智慧力皆令  出苦海我為諸含識演說甚深經最勝金光明  能除諸惡業。

[0237b14]  贊曰。次二頌願起行。一頌願  為生修福智。一頌願為生說正法。

[0237b16]  經。若人百千劫造諸極重罪暫時能發露眾惡  盡消除依此金光明作如是懺悔由斯能速盡  一切諸苦業勝定百千種不思議總持根力覺
道支修習常無倦。

[0237b19]  贊曰。次三頌願他修行。  初二頌願勸他滅惡。後一頌願勸他修善。

[0237b21]  經。我當至十地具足珍寶處圓滿佛功德濟度  生死流。我於諸佛海甚深功德藏妙智難思  議皆令得具足。

[0237b23]  贊曰。次二頌願自果滿。初  頌願因滿利生。後頌願果圓自具。令言雖通  自他今意取令自具。前已願生令住十地。福  智圓滿已成佛導群迷竟。

[0237b27]  經。唯願十方佛觀察護念我皆以大悲心哀受  我懺悔。

[0237b28]  贊曰。下有十三頌。第二復次多懺  業障。文分為四。初十頌明懺悔。次一頌明隨  喜。次一頌明發願。後一頌迴向懺悔。中分三。
此初一頌請護述依。

[0237c03]  經。我於多劫中所造諸惡業由斯生苦惱哀愍  願消除。

[0237c04]  贊曰。次八頌正明懺悔。復分為四。  此初一頌總標懺願。

[0237c06]  經。我造諸惡業常生憂怖心於四威儀中曾無  歡樂想。

[0237c07]  贊曰。次一頌述己憂深。

[0237c08]  經。諸佛具大悲能除眾生怖願受我懺悔令得  離憂苦。

[0237c09]  贊曰。乞願許悔。

[0237c10]  經。我有煩惱障及以諸報業願以大悲水洗濯  令清淨。

[0237c11]  贊曰。次下五頌願懺令除。復分為  四。此初一頌願懺滅三障。佛以大悲滅三障  火。復除罪垢故喻如水。

[0237c14]  經。我先作諸罪及現造惡業至心皆發露咸願  得蠲除。未來諸惡業防護令不起設令有違  者終不敢覆藏。

[0237c16]  贊曰。次二頌願懺三世罪。  蠲亦除也。過現已造。懺之願除。未來未造。願  懺防令不起。

[0237c19]  經。身三語四種意業復有三繫縛諸有情無始  恒相續由斯三種行造作十惡業如是眾多罪  我今皆懺悔。

[0237c21]  贊曰。次二頌願懺三業罪。即  同十住毘婆沙第四所明懺悔。云三三合九  種從三煩惱起。合九種者即前三業及三世
并三報業。謂順生現後受業。合之為九。今者  加三障除三報業。此經據總。彼論約受有別。  故俱成九各不相違。此九皆從貪瞋癡起云
從三煩惱起。又彼論問三順受中有定不定  云何懺悔除耶。彼論答云。亦非皆滅。若定報  者願得今身償故。此亦據報定時不定說。若
時報俱定彼即不論。彼約中容懺悔者說。若  能增上懺罪皆除故。涅槃經云。若入我法即  不決定。又瑜伽論云。依未解脫者建立定報。
此意約未種解脫分者。依之立定報業。若種  解脫分者則總不定。不爾有情如何三生修  即入聖。非皆唯有三生定報故。十業道義如  別章。

[0238a08]  經。我造諸惡業苦報當自受今於諸佛前至誠  皆懺悔。

[0238a09]  贊曰。次一頌屬自結懺。

[0238a10]  經。於此贍部洲及他方世界所有諸善業今我  皆隨喜。

[0238a11]  贊曰。第二復次中第二隨喜。隨者  順也。喜者慶悅故。隨即以信欲勝解三法為  體。故成唯識云。若印順者體即勝解。若樂順
者體即是欲。忍既信因欲即信果。故信及因  果為其隨體。喜即喜受。或此喜者非必喜受。  但心心所總聚假立。慶悅名喜。或即不嫉故
喜無量。以不嫉為體。此釋為正。因隨生喜即  隨之喜。或亦隨亦喜名為隨喜。

[0238a19]  經。願離十惡業修行十善道安住十地中常見  十方佛。

[0238a20]  贊曰。第三發願。

[0238a21]  經。我以身語意所修福智業願以此善根速成  無上慧。

[0238a22]  贊曰。迴向。以後智為體。又解。二頌  俱是發願。初因後果。

[0238a24]  我今親對十力前發露眾多苦難事。

[0238a24]  贊曰。  下四十二頌是第三復次。廣明懺願。多懺報  障。文分為五。初四頌悔過。次十一頌歎佛功
德。次二十五頌發願。次一頌隨喜。次一頌迴  向。初懺悔中文復分三。此初半頌歸誠總標。

[0238a29]  經。凡愚迷惑三有難恒造極重惡業難我所積  集欲邪難常起貪愛流轉難於此世間耽著難  一切愚夫煩惱難狂心散動顛倒難及以親近
惡友難於生死中貪染難瞋癡暗鈍造罪難生  八無暇惡處難未曾積集功德難。

[0238b04]  贊曰。此  次三頌別悔諸難。三頌十二句一句為一難。  一凡夫不了苦果難。二長時恒造惡業難。三  由計我所積集難。四由貪流轉三界難。五於
世樂果耽著難。六由依凡身起惑難。七邪心  散動起倒難。八由惡友所攝難。九不了生死  染著難。十由因三毒造罪難。十一生於無暇
惡報難。十二無始未殖善因難。此意由惡業  故生無暇。由不修善故起過。故今悉懺。

[0238b13]  經。我今皆於最勝前懺悔無邊罪惡業。

[0238b13]  贊  曰。此後半頌結悔悔諸過。

[0238b15]  經。我今歸依諸善逝我禮德海無上尊如大金  山照十方唯願慈悲哀攝受。

[0238b16]  贊曰。下十一  頌歎佛功德。文分為三。初一頌總標歸禮讚。  次五頌隨分見德讚。後五頌顯德無窮讚。此  初也。

[0238b20]  經。身色金光淨無垢目如清淨紺瑠璃吉祥威  德名稱尊大悲慧日除眾闇。

[0238b21]  贊曰。隨分見  德讚。讚十三種德。此中有四。初一句讚體金  光德。次一句讚目紺淨德。次一句讚威勢名  聞德。次一句讚悲智破闇德。

[0238b25]  經。佛日光明常普遍善淨無垢離諸塵牟尼月  照極清涼能除眾生煩惱熱。

[0238b26]  贊曰。此有二  德。初半頌讚遍智離染德。次半頌讚令證涅  槃德。牟尼能以涅槃清涼除眾生煩惱之熱  故。

[0238c01]  經。三十二相遍莊嚴八十隨好皆圓滿福德難  思無與等如日流光照世間。

[0238c02]  贊曰。此有三  德。初一句讚三十二相德。次一句讚八十隨  好德。次半頌讚成就有情德。如大莊嚴論云。
譬如盛日。四攝相應發心亦如是。如日熟穀  成就眾生故。若增一阿含經云。日出有四事。  一者日出時眾瞑悉除。二農夫作務。三百鳥
悉鳴。四嬰兒啼哭。佛告諸比丘。若日出時眾  瞑除者。喻佛出世除去癡闇靡不明照人民  之類。普共田作者。譬檀越施主隨時供給衣
服．飲食．床席．臥具．病緣醫藥。百鳥鳴者。譬  如高德諸法師等能為四眾說微妙法。嬰兒  啼者。此喻弊魔見佛出世心大愁惱。

[0238c14]  經。色如瑠璃淨無垢猶如滿月處虛空妙玻瓈  網映金軀種種光明以嚴飾。

[0238c15]  贊曰。此有二  德。初半頌讚隨感應現德。如涅槃經月喻品  說見半滿等。次半頌讚焰網莊嚴德。妙頗瓈
白紅色。如法華經云。如淨瑠璃中內現真金  像等。

[0238c20]  經。於生死苦暴流內老病憂愁水所漂如是苦  海難堪忍佛日舒光令永竭。

[0238c21]  贊曰。此一頌  讚斷他生死德。言暴流者即四暴流。一欲暴  流。即欲界修惑。二有。即上二界修惑。三見。
即三界見道煩惱。四無明暴流即三界見修  無明。準此前三皆除無明。然諸論中說惑為  暴流據因。此說生死苦為暴流即談果也。或
可。因果合名生死。老病憂愁漂溺有情如暴  流。深廣難度如苦海。瑜伽論第七十云。五  法相似生死大海得大海名。一處所無邊相
似故。二甚深相似故。三難度相似故。四不可  食相似故。此意大海俱苦皆不可食。生死亦  爾。皆不可樂。五大寶所依相似故  (此意一切眾寶皆依於海
於生死中方得三乘功德故也)  五義之中今取前四云難堪忍。  佛慧日光爍令涸竭。

[0239a06]  經。我今稽首一切智三千世界希有尊光明晃  耀紫金身種種妙好皆嚴飾。

[0239a07]  贊曰。下五頌  顯德無窮讚。分二。此初一頌歸禮總讚。

[0239a09]  經。如大海水量難知。大地微塵不可數。如妙高  山叵稱量。亦如虛空無有際。諸佛功德亦如是。  一切有情不能知。於無量劫諦思惟。無有能知
德海岸。盡此大地諸山嶽。析如微塵能算知。毛  端渧海尚可量。佛之功德無能數。一切有情皆  共讚。世尊名稱諸功德。清淨相好妙莊嚴。不可  稱量知分齊。

[0239a15]  贊曰。下四頌陳德別讚。四頌  為四。此初一頌讚德過喻分。次一頌讚過情  計分。次一頌讚德過算分。次一頌讚德過說
分。大同金剛般若經論過於四分。又初一頌或  即如次讚佛常樂我淨四德。或通讚德。有其  四種。一德深如海。二德眾如塵。三德高如山。
四德廣如空。若寶雲經第四云。菩薩復有十  法。譬如大海。何等為十。一是大寶藏。二深  廣難度。三廣大無邊。四次第漸深。五不與煩
惱同處而宿。六寂滅一相。七眾流競注皆悉  容受。八潮不失時。九能為他人作歸依處。十  而無竭盡云何是大寶藏。亦如大海。眾寶出
中人取不減。菩薩亦爾。無邊眾生信心修行。  功德寶藏亦復不減。譬如大海深廣難度。菩  薩亦爾。智度大海天魔外道無能度者如海
無邊。菩薩亦爾。功德智慧廣大無邊如海漸  深。菩薩亦爾。成一切種智以漸轉深。譬如大  海不宿死屍。菩薩法海一切結漏煩惱死屍
及惡知識亦不同宿。譬如大海眾流注中皆  同一味。菩薩亦爾。一切功德至種智海亦同  一味。譬如大海能容眾流然不增減。菩薩亦
爾。聽受一切佛法亦為眾說而無增減。譬如  大海潮不失時。菩薩亦爾。於所成就眾生亦  潮不過限。譬如大海一切大身依止窟宅。菩
薩亦爾。為一切大心眾生作依止窟宅。譬如  大海無有窮盡。菩薩亦爾。為一切眾生隨應  說法無有窮盡。準此文意即是說佛。云何知
然。言種智一味結漏死屍皆不容宿故。菩薩  留惑至惑盡故。未成一切種智故。云菩薩者  就因為名。或通因果有此十義。故讚如海。今
此經中且約第三一義如海。餘略不言。若準  大莊嚴論云。譬如大海。忍波羅蜜相應發心  亦復如是。諸來違逆心不動故。譬如大地。最
初發心亦復如是。一切佛法能生持故。譬如  山王。禪波羅蜜相應發心亦復如是。物無能  動。以不亂故。彼有喻六度四攝四無量等。此
略喻第三第四。如空即十地經無盡句中第  三虛空界盡。以影餘故。

[0239b24]  經。我之所有眾善業願得速成無上尊。

[0239b24]  贊  曰。下二十五頌發願。分二。初五頌自他利  願。後二十頌唯利他願。初中復二。初三頌求  果願。後二頌求因願。初果願中有二。此半頌
求果自利願。

[0239b29]  經。廣說正法利群生悉令解脫於眾苦降伏大  力魔軍眾當轉無上正法輪久住劫數難思議  充足眾生甘露味猶如過去諸最勝六波羅蜜
皆圓滿滅諸貪欲及瞋癡降伏煩惱除眾苦。

[0239c04]  贊曰。此二頌半求果利他願。於中初半頌願  令得擇滅。次半頌願令降天魔。次半頌願令  得涅槃。次半頌願令修六度。次半頌願令除
六障。如文句知。

[0239c08]  經。願我常得宿命智能憶過去百千生亦常憶  念牟尼尊得聞諸佛甚深法願我以斯諸善業  奉事無邊最勝尊遠離一切不善因恒得修行  真妙法。

[0239c11]  贊曰。下二頌求因願略有四願。初  半頌求宿命智願。次半頌求六念願。六念者。  念佛．念法．念僧．念戒．念施．念天。此且舉二。
次半頌求善友願。次半頌求離惡修善願。

[0239c15]  經。一切世界諸眾生悉皆離苦得安樂所有諸  根不具足令彼身相皆圓滿。

[0239c16]  贊曰。下二十  頌明唯利他有二。初十六頌願他得世果。次  四頌願他得出世果。初中有二。初十四頌願
得現在果。後二頌令得未來果。現果分二。初  七頌願令離苦。後七頌願令得樂。初中有三。  此初一頌總標拔苦。

[0239c22]  經。若有眾生遭病苦身形羸瘦無所依咸令病  苦得消除諸根色力皆充滿。

[0239c23]  贊曰。次下五  頌半別明離苦有五。此即第一一頌拔諸疾  病苦。

[0239c26]  經。若犯王法當刑戮眾苦逼迫生憂惱彼受如  斯極苦時無有歸依能救護。

[0239c27]  贊曰。下三頌  第二拔刑罰苦有二。初一頌標有苦無救。

[0239c29]  經。若受鞭杖枷鎖繫種種苦具切其身無量百  千憂惱時逼迫身心無暫樂皆令得免於繫縛  及以鞭杖苦楚事將臨刑者得命全眾苦皆令  永除盡。

[0240a03]  贊曰。下二頌願為斷除。於中初一  頌半令離枷鎖鞭杖苦。次半頌令離殘害斷  命苦。

[0240a06]  經。若有眾生饑渴逼令得種種殊勝味盲者得  視聾者聞跛者能行瘂能語。

[0240a07]  贊曰。此中有  二。第三令離飢渴苦。第四令離不具諸根苦。

[0240a09]  經。貧窮眾生獲寶藏倉庫盈溢無所乏皆令得  受上妙樂無一眾生受苦惱。

[0240a10]  贊曰。下初半  頌第五令離貧窮苦。後半頌第三結令離苦。

[0240a12]  經。一切人天皆樂見容儀溫雅甚端嚴悉皆現  受無量樂受用豐饒福德具。

[0240a13]  贊曰。下七頌  願令他得樂。有十二。此中有二。初半頌令得  人天敬愛樂。次半頌令得豐諸珍玩樂。

[0240a16]  經。隨彼眾生念妓樂承妙音聲皆現前念水即  現清涼池金色蓮華泛其上。

[0240a17]  贊曰。此有二  樂。初半頌令得伎樂隨念樂。次半頌令得池  沼隨心樂。

[0240a20]  經。隨彼眾生心所念飲食衣服及床敷金銀珍  寶妙瑠璃瓔珞莊嚴皆具足。

[0240a21]  贊曰。此有二  樂。初半頌令得四事隨念樂。次半頌令得七  寶珠瓔嚴具樂。

[0240a24]  經。勿令眾生聞惡響亦復不見有相違所受容  貌悉端嚴各各慈心相愛樂。

[0240a25]  贊曰。此有二  樂。初半頌令得美名和穆樂。次半頌令得端  嚴慈愛樂。

[0240a28]  經。世間資生諸樂具隨心念時皆滿足所得珍  財無悋惜分布施與諸眾生。

[0240a29]  贊曰。此有二  樂。初半頌令得資什隨心樂。次半頌令得無  貪樂施樂。

[0240b03]  經。燒香末香及塗香眾妙雜華非一色每日三  時從樹墮隨心受用生歡喜普願眾生咸供養  十方一切最勝尊三乘清淨妙法門菩薩獨覺  聲聞眾。

[0240b06]  贊曰。此有二樂。初一頌令得香華  隨意樂。次一頌令得供養三寶樂。

[0240b08]  經。常願勿處於卑賤不墮無暇八難中生在有  暇人中尊恒得親承十方佛願得常生富貴家  財寶倉庫皆盈滿顏貌名稱無與等壽命延長。

[0240b11]  經。劫數。

[0240b11]  贊曰。下二頌願他得未來果有五。  初半頌令得不生八難樂。次半頌令得常遇  世尊樂。次半頌令得常生富貴樂。次一句令
得形妙名聞樂。次一句令得壽命延長樂。

[0240b15]  經。悉願女人變為男勇健聰明多智慧一切常  行菩薩道勤修六度到彼岸。

[0240b16]  贊曰。下四頌  令得他出世果有六。此中有二。初半頌令得  男身聰慧樂。次半頌令得常行覺品樂。

[0240b19]  經。常見十方無量佛寶王樹下而安處處妙瑠  璃師子座恒得親承轉法輪。

[0240b20]  贊曰。此有二  樂。初半頌令得見佛出現樂。次半頌令得親  承演說法樂。

[0240b23]  經。若於過去及現在輪迴三有造諸業能招可  厭不善趣願得消滅永無餘一切眾生於有海  生死羂網堅牢縛願以智劍為斷除離苦速證  菩提處。

[0240b26]  贊曰。此有二樂。初一頌令他得除  自苦樂。次一頌令他得除生死樂。

[0240b28]  經。眾生於此贍部內或於他方世界中所作種  種勝福因我今皆悉生隨喜。

[0240b29]  贊曰。此一頌  是第三廣懺願中第四隨喜。

[0240c02]  以此隨喜福德事及身語意造眾善願此勝業  常增長速證無上大菩提。

[0240c03]  贊曰。此一頌第  五四回向即十度中第七方便。方便有二。一  回向方便。二拔濟方便。此回向也。後智為體。
上句雖有願言下句意明方便。不爾與前發  願何別。前已發願言我之所有眾善業。願得  速成無上尊等竟。故此回向。

[0240c09]  經。所有禮讚佛功德深心清淨無瑕穢回向發  願福無邊當超惡趣六十劫。

[0240c10]  贊曰。下四頌  大段第二別明勝中。第四明勝勸修有五。此  初一頌明修前業能越惡趣。

[0240c13]  經。若有男子及女人婆羅門等諸勝族合掌一  心讚歎佛生生常憶宿世事。

[0240c14]  贊曰。此一頌  明修前業能得宿命。

[0240c16]  經。諸根清淨身圓滿殊勝功德皆成就願於未  來所生處常得人天共瞻仰。

[0240c17]  贊曰。此初半頌  明修前業得勝身福滿。次半頌得天人敬仰。

[0240c19]  經。非於一佛十佛所修諸善根今得聞百千佛  所種善根方得聞斯懺悔法。

[0240c20]  贊曰。明得聞  此法即供養多佛。此意明。但得聽聞尚曾供  養多佛。況能聞已而修行。此同般若及法華  經。勸進修習故。

[0240c24]  經。爾時世尊聞此說已讚妙幢菩薩言善哉善  哉。

[0240c25]  贊曰。下品第三大段世尊讚印。即文分  為三。此初讚也。

[0240c27]  經。善男子如汝所夢金鼓出聲讚歎如來真實  功德并懺悔法若有聞者獲福甚多廣利有情  滅除罪障。

[0240c29]  贊曰。次印也。前之頌中妙幢說  聞此法滅罪得福。恐人不信。故佛為印。

[0241a02]  經。汝今應知此之勝業皆是過去讚歎發願宿  習因緣及由諸佛威力加護此之因緣當為汝  說。

[0241a04]  贊曰。後許說夢因。即下蓮華喻讚品是。

[0241a05]  經。時諸大眾聞是法已咸皆歡喜信受奉行。

[0241a06]  贊曰。第四大段大眾喜行。

[0241a08]  金光明最勝王經卷第三

[0241a09]  唐三藏法師義淨奉　制譯

滅業障品第五

[0241a11]  滅業障品三門分別。一來意。二釋名。三解難。  言來意者有三。一明滅惡之中前品夢聞悔  過以為警覺。今者正示悔法滅除。故前品後
有此品生。第二來意者。妙幢久種善根因夢  自能悔過。餘眾不能自悟。佛教方解懺除。故  更放光召其有緣。因請佛為廣辨。故前品後
有此品生。三者欲求勝果必殖妙因。障難既  存何能起行。欲起妙行先令滅障。妙幢但  陳其夢。未自懺除欲自發露。故請佛說悔
滅之法。故前品後有此品生。釋品名者真  諦云。業障滅品此西國音。此經云滅業障依  此方語。梵云羯磨  (此云業)  阿跋囉拏  (此云障)  毘那奢
(此云滅)  業謂造作障謂障礙。由作不善能礙聖道。  業即是障持業釋也。滅通能所。若能滅名滅  即懺悔等。曰由此懺等能滅業障。即業障之
滅依主釋。或所滅名滅。滅者除也。由懺等四  令業障滅。業障即滅持業釋也。或滅業障總  屬於能。即於能滅說所滅法。由懺悔等四能
滅業障名滅業障品。如理門論云於其能破  立所破聲。解難者。問。障有多種且惑業苦總  名為障。今何但言滅業障耶。答。有二解。一云
惑業苦三總得名業。如言煩惱障即大隨惑。  二所發業并及於果總名煩惱障。準彼相從  業因業果總名為業。問。若爾何故不云滅惑
苦障。答。隨舉於一皆有難故。或可。業礙聖道  勝惑名故。所以業有定業。惑中不說有定惑  故。苦由業生。故但從勝名滅業障。一云雖惑
業苦俱得障名。業障增強但偏懺業。以業招  生親於惑故。下請云曾所造作業障罪者云  何懺悔。不問惑苦故。又若有極重不善之業
必招難身。無暇入聖故。經但云滅業障品。前  釋為究。下文具懺惑業苦故。問。惑業苦三攝  盡二障。未知所知障今亦懺不。答。既趣佛果
二障俱懺。故說云修菩提行所有業障悉皆  懺悔。問。三性之業為總懺不。答。三性俱懺。  由於二障發三性業。故招人天業亦皆懺故。
問。今此與前兩品何別。答。傳云真諦有八解  不同。一初夜中妙幢夢見。後大眾晝日修行。  二云初是略釋。後是廣釋。三初是懺悔。後一
罪滅。四云初是暫伏。後是永除。五初明經能  滅罪。後明弘經者罪滅。六初明法身示現。後  明化身為說。七初妙幢獨聞。後大眾共感。八
初品由妙幢願。後品由大眾機。此八釋中第  二七八三釋為正。餘者不正。今釋不同。如來  意辨。

[0241b27]  經。爾時世尊住正分別入於甚深微妙靜慮。

[0241b28]  贊曰。此品之內大文分四。一放光集眾。二天  帝啟請。三如來為說。四得益喜行。下云時諸  大眾聞佛說已咸蒙勝益歡喜奉持。是初。文
分三。初入定放光。次光明利益。後尋光詣佛。  初又分三。一入定。二放光。三照境。此初也。  諸後得智緣俗名為分別。得稱境而知故名
住正。或正謂根本。分別即後得。了俗由證真  故名為後得。住謂依止即後得智依本智起。  靜謂寂靜。慮謂審慮。靜簡散心慮簡無心。上
界定皆具足諸支。雖通名靜慮世尊所起多  第四定。以最勝故。入者證也。後智了機及能  被法二乘不知名為甚深。超三界故名為微
妙。審了機法應物示證。所以云入。又解。住  正分別示起加行。為利生故名正分別。入即  能入。靜慮所入。超過二乘名甚深。勝於菩薩
名微妙。據實放光是神境通。通依靜慮。故先  言入。

[0241c16]  經。從身毛孔放大光明無量百千種種諸色。

[0241c17]  贊曰。二放光也有三。初出處從身毛孔。次所  出放大光明。後光體無量諸色。

[0241c19]  經。諸佛剎土悉現光中十方恒河沙校量譬喻  所不能及。

[0241c20]  贊曰。三照境也有二。初照境分  齊諸佛剎  土  悉現光中。二殊勝校喻不及。

[0241c22]  經。五濁惡世為光所照。

[0241c22]  贊曰。第二明光利  益有四。一總明時處。時即五濁時處即穢  國。

[0241c25]  經。是諸眾生作十惡業五無間罪誹謗三寶不  孝尊親輕慢師長婆羅門眾應墮地獄餓鬼傍  生。

[0241c27]  贊曰。二明所照境即光所照。正佛意為  斷業惑苦。各據重明云照五濁十惡五逆及  三惡趣。十惡五濁及五逆業。廣如餘辨。言無
間者俱舍十七云。約異熟果決定。更無餘業  餘生能為間隔故。此唯因無間隔義。乃至云。  彼有無間得無間名。與無間法合故名無間。

[0242a04]  經。彼各蒙光至所住處。

[0242a04]  贊曰。三明光能照。

[0242a05]  經。是諸有情見斯光已因光力故皆得安樂端  正姝妙色相具足福智莊嚴得見諸佛。

[0242a06]  贊  曰。四正明光益。於中復四。一得安樂。二得  端嚴。三得福智。四得見佛。問。覩光安樂已離
前障。何更為說懺悔益。宜覩光而罪滅。即得  見光。宜聞法而罪除即為說法。或覩暫滅懺  令永除。又光為現世。法通未來。

[0242a12]  經。是時帝釋一切天眾及恒河女神并諸大眾  蒙光希有皆至佛所右繞三匝退坐一面。

[0242a13]  贊  曰。尋光詣佛。

[0242a15]  經。爾時天帝釋承佛威力即從座起偏袒右肩  右膝著地合掌向佛而白佛言世尊。

[0242a16]  贊曰。  帝釋啟請有四。一請法儀。二所請主。三所為  機。四所請法。此初二。初中三。一能請人。二  所承力。三正軌則。

[0242a20]  經。云何善男子善女人願求阿耨多羅三藐三  菩提修行大乘攝受一切邪倒有情曾所造作  業障罪者云何懺悔當得除滅。

[0242a22]  贊曰。此後  二也。所為機中有二。初能行法人。次所利攝  者。此中修行亦自所習。但菩薩為懷利他為
先故但舉為他。理實亦自行。請法可知。

[0242a26]  經。佛告天帝釋善哉善哉善男子汝今修行欲  為無量無邊眾生令得清淨解脫安樂哀愍世  間福利一切。

[0242a28]  贊曰。第三如來為說有六。一  答所請法。二若有淨信下讚勝勸行。三爾時  天帝下依勸修學。四我念往昔已下引己為
證。五若有苾芻下明行法利益。六爾時釋梵  下釋梵述成。答所請中初讚後答。讚中初總  讚後別讚。別讚中初讚自利。謂汝今修行是。
二讚利他。欲為無量等是。讚利他中初讚利  他後釋所以。云為無量眾生者瑜伽四十六  有五無量。一有情界無量。二世界無量。三
法界無量。四調伏界。五調伏方便界。有情界  即所利生。世界即所可化處。法界即三性法  等。謂由此法成染淨故所調伏界即種姓差
別。由此種姓有堪能故。調伏方便界即能成  就有情之法。無量即眾生界。無邊即世界。或  俱通二。令得安樂等是所調伏界。并所除障
即法界無量。汝今修行即調伏方便界。故無  垢稱經云。應以是法而化有情即修是法。安  樂道菩提涅槃。故唯識第十云。此二自性皆
無逼惱。及能安樂故二轉依俱名安樂。具離  二障名清淨解脫。哀愍即大悲拔苦。福利即  大慈與樂。

[0242b20]  經。若有眾生由業障故造諸罪者。

[0242b20]  贊曰。正  答有二。初略明。但令滅惡。後善男子有四業  障下。廣明亦令生善。初中復二。初正明懺悔
法。後若人成就四法下明能行之人。或初明  暫除。後明永滅。就懺悔中復分為五。一明  應懺之人。二應當策勵下明懺悔方軌。三我
從無始下正明懺悔。四以是因緣下結勸修  行。五何以故一切諸法從因緣生下釋其所  以。此即初也。由業障故者宿業種。造諸罪者
更起現。此由宿因作業決定。不爾菩薩及諸  如來一切時觀見應起業制令不作。何故得  造。由決定故。不爾佛等何故待作後方教懺。
若爾一切業皆定作。應無不定。答。雖定造業  感果不定。所以經論又約感果分定不定者  即假者造業之人。又解。由業障故即善惡業。
造諸罪者即感果。業是能造果是所造。又解。  通前二義故。

[0242c08]  經。應當策勵晝夜六時偏袒右肩右膝著地合  掌恭敬一心專念口自說言。

[0242c09]  贊曰。正明方  軌有四。一令作意。即是加行并審決思。即應  當策勵是。二明時節。晝夜六時。明動發思正
起三業。此身意語。偏袒等是身業。一心專念  是意業。口自陳說是語業。

[0242c14]  經。歸命頂禮現在十方一切諸佛已得阿耨多  羅三藐三菩提者。

[0242c15]  贊曰。所對懺者。於中分  二。初虔恭禮讚。次彼諸世尊已下投誠請證。  此初也。文分為二。初現世後如是等下過未。
初中復二。初禮次讚。此禮也。盡壽投誠故云  歸命。表敬之極故云頂禮。讚中初讚自利得  菩提。後讚利他轉法輪等。此即初也。

[0242c21]  經。轉妙法輪持照法輪雨大法雨擊大法鼓吹  大法螺建大法幢秉大法炬。

[0242c22]  贊曰。此讚利  他。初明說法。次明利他。說中八句。初三句  標。次五句釋。此中二釋初轉法輪在見道。照
法輪在修。持在無學。義通三乘。見諦道中俱  觀四諦上下轉等獨得轉名。修道離障重觀  妙理獨得照名。無學能攝有無為德獨得持
名。雨大法雨勝解行位。擊大法鼓在見修位。  吹法螺下在無學位。又釋。初三準解深密經  是三時教。此中持應在後。以文言便持在照
前。下五句中第一即轉法輪。準法華經論云。  已斷疑者令成就智身故即是令得二乘果。  擊大法鼓者即照法輪。法華經論云。已成就
智身者示二種密境界故。說二乘者是趣大  方便。彼不能知云密境界。三無性等亦密意  故。今此但有示二乘密境界。無不絕大法鼓
故。次吹大法螺等三是持法輪。初是說法。次  得智。後觀理。即是令得菩提涅槃。法華經中  據圓滿能故。於法幢後方說吹螺。此約能為
他說教令得二果故。於法幢前說吹螺。如妙  光菩薩持妙法華經化八王子皆成佛道。信  解品中迦葉等云我等今者真是聲聞。以佛  道聲令一切聞。

[0243a15]  經。為欲利益安樂諸眾生故常行法施誘進群  迷令得大果證常樂故。

[0243a16]  贊曰。利他。令他得  世果名利益。得出世果名安樂。以教授機名  為法施。未發心令發心名誘。已發心令成就
名進。已成就者令得解脫名令得大果。證常  樂故。涅槃自性常。菩提三種常。四智所依  常。故俱名常。樂如前釋。

[0243a22]  經。如是等諸佛世尊以身語意稽首歸誠至心  禮敬。

[0243a23]  贊曰。過未諸佛。

[0243a24]  經。彼諸世尊以真實慧以真實眼真實證明真  實平等悉知悉見一切眾生善惡之業。

[0243a25]  贊  曰。投誠請證。以佛一具二智云真實慧。二  圓五眼故云真實眼。三能真實證具前二義  故。四平等心證平等理故。依三念住故。五
能知見此意。由佛具二智故悉知眾生。圓五  眼故悉見眾生。故今投誠請佛為證。即無著  般若經論云見智淨具足住。見即五眼智即
二智。由肉天眼見一切眾生色蘊色身。由法  眼故見一切眾生四蘊名身。即見身語業是  肉天眼。見意業是法眼。總見佛眼。瑜伽八十
二云。成就明眼具三眼故。三即肉天慧。慧中  本後分為法慧。體是一故。在果名佛眼。體即  三眼。故不云五。由佛具智故。知者知寂靜不
寂靜。即知住念住非念住壞緣法念。通根本  智。及具五眼能悉知見身語心行善不善業。  依三念住怨親等視故請為證。又真實證明
有其二義。一述佛明證。二請為證明。若但為  證應在後明。由通二義故中間說。亦同十住  毘婆沙。云十方一切佛所知無不盡。我今悉  於前發露諸黑惡等。

[0243b16]  經。我從無始生死以來隨惡流轉共諸眾生造  業障罪。

[0243b17]  贊曰。正明懺悔文復分三。初總標  次別懺後順同。此初也。隨惡者隨惡友隨惑  業。流轉者受生死果。種子為流現果為轉。惑
隨惡惑業集諦。流隨惡果苦諦。轉依於苦諦  復共眾生起於集諦造於諸業。

[0243b22]  經。為貪瞋癡之所纏縛未識佛時未識法時未  識僧時未識善惡。

[0243b23]  贊曰。次別懺也。又分為  三。初舉造業因。次所造業後所成果亦即如  次懺惑業苦。此即懺惑起業因也。由斯三毒
之所纏縛不自在故。起諸惡本名不善根。同  十住毘婆沙三三合九種從三煩惱起。合九  種者即身等三業有現生後及三界業故云三
三。皆貪等起云從三起。無明勝本偏云未識  三寶善惡。

[0243c02]  經。由身語意造無間罪。

[0243c02]  贊曰。懺業障於中  分三。初舉業障。次證佛證。後正懺悔。初中有  三。謂總別結。如次三文。別中初五逆業。見有
勝已已下餘業。此初文也。依薩遮尼乾子經  等有大乘五逆。

[0243c07]  經。惡心出佛身血誹謗正法破和合僧殺阿羅  漢殺害父母。

[0243c08]  贊曰。此之五逆三乘通說。總  大乘不共逆中當第四逆。誹謗正法亦是破  僧。謗佛八正為非正道。說五法為正道。故
云誹謗正法。言五法者大乘未見其文。準一  切有部。大毘婆沙一百一十六云。何五法。一  盡壽著糞掃衣。二盡壽乞食。三盡壽唯一座
食。四盡壽常居逈處。五盡壽不食一切魚肉  味鹽蘇乳等。正理律攝說五有別。具如彼明。  或誹謗正法是大乘第二逆。在此破僧前明
者。以謗佛正法同故在此而說。非屬破僧。

[0243c18]  經。身三語四意三種行造十惡業自作教他見  作隨喜於諸善人橫生毀謗斗秤欺誑以偽為  真不淨飲食施與一切於六道中所有父母更  相惱害。

[0243c21]  贊曰。第五逆也。謂長夜常行十不  善業。初總舉明。後略別明。於諸善人下略別  明。生毀謗者語不善業。斗稱欺誑以偽為真
是盜業。不淨飲食施諸眾生是貪不善業。惜  好施惡故更相惱害嗔不善業。

[0243c26]  經。或盜窣堵波物四方僧物現前僧物自在而  有。

[0243c27]  贊曰。是第一逆。用盜三寶財物。

[0243c28]  經。世尊法律不樂奉行師長教示不相隨順見  行聲聞獨覺大乘行者喜生罵辱令諸行人心  生悔惱。

[0244a01]  贊曰。是第二逆。初違教。即隱蔽覆  藏。見行聲聞等下毀人。并含第三逆。

[0244a03]  經。見有勝已便懷嫉妬法施財施常生慳惜無  明所覆邪見惑心。

[0244a04]  贊曰。明懺餘業。初舉起  業因。愱慳即隨惑十纏。無明邪見即本惑。各  據勝說。

[0244a07]  經。不修善因令惡增長於諸佛所而起誹謗法  說非法非法說法如是眾罪。

[0244a08]  贊曰。即所起  業新薰不善令增。本有不善業等令長。次於  佛法起不善業。

[0244a11]  經。佛以真實慧真實眼真實證明真實平等悉  知悉見。

[0244a12]  贊曰。二請佛證知。

[0244a13]  經。我今歸命對諸佛前皆悉發露不敢覆藏未  作之罪更不復作已作之罪今皆懺悔。

[0244a14]  贊  曰。三正陳懺悔。

[0244a16]  經。所作業障應墮惡道地獄傍生餓鬼之中阿  蘇羅眾及八難處願我此生所有業障皆得消  滅所有惡報未來不受。

[0244a18]  贊曰。懺報障。

[0244a19]  經。亦如過去諸大菩薩修菩提行所有業障悉  已懺悔我之業障今亦懺悔皆悉發露不敢覆  藏已作之罪願得除滅未來之惡更不敢造。

[0244a22]  贊曰。懺中後順同也。三世為三此同過去。初  舉他。我之業障下自作。

[0244a24]  經。亦如未來諸大菩薩修菩提行所有業障悉  皆懺悔。我之業障今亦懺悔。咸悉發露不敢覆  藏。所作之罪願得除滅。未來之惡更不敢造。亦
如現在十方世界諸大菩薩修菩提行所有業  障悉亦懺悔。我之業障今亦懺悔。皆悉發露不  敢覆藏。已作之罪願得除滅。未來之惡更不敢  造。

[0244b01]  贊曰。餘二準同。

[0244b02]  經。善男子以是因緣若有造罪一剎那中不得  覆藏何況一日一夜乃至多時。

[0244b03]  贊曰。第四結  勸修行。於中分二。初舉罪勸悔。二若有願生  下舉益勸修。初中復二。以是因緣結前。因緣
者是所以。由惡業感惡果。既有此損所以又  如菩薩。欲修菩提必須懺悔。故是因緣。若有  造罪下正勸。勸文有三謂法喻合。法中有三。
初令不暫停。次令還出淨懷於愧信。後勸應  如前悔。剎那多種。經一生滅之剎那時尚不  應停。而況多時。如毒箭中不可暫忍。

[0244b12]  經。若有犯罪欲求清淨心懷愧恥信於未來必  有惡報生大恐怖應如是懺。

[0244b13]  贊曰。後二文  由愧拒惡。由信因果有善惡報。故生大怖。

[0244b15]  經。如人被火燒頭燒衣救令速滅火若未滅心  不得安若人犯罪亦復如是即應懺悔令速除  滅。

[0244b17]  贊曰。喻合可知。

[0244b18]  經。若有願生富樂之家多饒財寶復欲發意修  習大乘亦應懺悔滅除業障。

[0244b19]  贊曰。下舉益  勸修有三。初舉有漏益勸修。後舉無漏益勸  修。有漏之中初舉欲界後舉色界。欲界中初
人次天。人中四姓初舉吠舍戍陀二勸。次舉  淨行剎帝利勸。此初二。

[0244b24]  經。欲生豪貴婆羅門種剎帝利家及轉輪王七  寶具足亦應懺悔滅除業障。

[0244b25]  贊曰。後二也。

[0244b26]  經。善男子若有欲生四天王眾三十三天夜摩  天覩史多天樂變化天他化自在天亦應懺悔  滅除業障。

[0244b28]  贊曰。舉欲天勸。

[0244b29]  經。若欲生梵眾梵輔大梵天少光無量光極光  淨天少淨無量淨遍淨天無雲福生廣果無煩  無熱善現天善見色究竟天亦應懺悔滅除業  障。

[0244c03]  贊曰。舉色天勸。如瑜伽．雜集．智度．長  阿含．起世．正法念．正理．婆沙．樓炭經等。廣  說如彼。且正理云。大梵所有所化所領故名
梵眾。於大梵前行列侍衛。故名梵輔。廣善所  生。故名為梵。此梵即大故名大梵。由彼獲得  中間靜慮故。最初生故。最後沒故。威德等勝
故名為大。於自地內光明最小故名小光。光  明轉勝量難測故名無量光。淨光遍照自地  處。故名極光淨。意地樂受說名為淨。於自地
中唯此淨最小。故名小淨。此淨轉增量難測  故名無量淨。此淨周普。故名遍淨。離雲居故  名無雲。福轉勝故名福生。有色異生其福最
勝。故言廣果。離欲諸聖以聖道水灌煩惱垢。  故名為淨。淨身所止故名淨居。又此天中純  聖所止故名淨居。煩謂繁雜或謂繁廣。無繁
雜中此最初故令下生煩惱名熱。此初遠離  得無熱名。彼天形色端正妙好過下二天。故  名善現。形色轉勝眾所樂觀。故名善見。彼天
形色最為勝妙。餘不及故名色空竟。或此已  到眾苦所依身最後邊名色究竟。

[0244c23]  若欲求預流果一來果不還果阿羅漢果亦應  懺悔滅除業障若欲願求三明六通聲聞獨覺  自在菩提至究竟地。

[0244c25]  贊曰。舉無漏果勸有  三。初通說聲聞。次明俱脫到於彼岸。小中二  果然獨覺中部行獨一雖兩種別竝得俱脫。  三明六通如餘處辨。

[0244c29]  經。求一切智智淨智不思議智不動智三藐三  菩提正遍智者亦應懺悔滅除業障。

[0245a01]  贊曰。  舉大果勸。初四智。智性名智。三藐已下智相  名智。一切智根本智能證也。重言智者智性  所證也。意明智性是根本故。即此智性離二
障故名淨智。非餘所知名不思議。離生滅名  不動。即當阿耨多羅也。三藐等如常所釋。如  無著菩薩般若經論釋。具智斷德是無上菩
提。或復總別配四智品。一切智智總。準大莊  嚴論第三說。智淨是觀察轉五識得。能於大  眾說法斷疑。雨大法雨能令他淨故名淨智。
又總一切諸陀羅尼門諸三昧門。於所識境  恒無障礙。此自無染故亦名淨。不思議者是  成事智轉第六得。於一切世界作種種變化
事無量無邊不可思議。不動智者是圓鏡智  轉第八得。故彼論云。四智鏡不動三智之所  依。釋云。彼鏡智以不動為相。恒為餘三智之
所依。不動者是相續一類唯捨受義。三藐等  者是平等智轉第七得。故彼論云。眾生平等  智修淨證菩提。釋云。若修習此智最極清淨
即得無上菩提。以無究竟故。由眾生無盡故  無究竟。無究竟故不住涅槃。此意由眾生故  究竟不得入於涅槃。復言正遍智者唐梵俱  說。

[0245a24]  經。何以故。

[0245a24]  贊曰。下釋懺悔滅障所以。即是  釋難。文復分二。初釋難。後若有善男子下結  成懺悔能滅諸惡。初中有三。一依因緣門釋。
第二何以故下依無相門釋。三善男子一切  諸法下依真如門釋。此依因緣門。初徵後釋。  此徵也。徵意云。善惡各別前後生滅。何所以
故懺悔能滅。又徵意云。惡現在時懺心未起。  起懺心時已生者謝無。未生者住未來復無。  現在時復不俱。明闇不竝。又現在者纔生即  滅。從何所以而說懺滅。

[0245b05]  經。善男子一切諸法從因緣生。

[0245b05]  贊曰。初釋  難後引證。此釋難。雖前後生滅一切諸法。而  由因緣力故生。亦由因緣力故滅。此但舉因
緣生。必定有因緣滅故影略言不說滅也。雖  滅不待因據見生說。若未來應生。落謝應能  感果。由懺因緣令彼不起亦名為滅。即待因  滅也。

[0245b12]  經。如來所說異相生異相滅因緣異故。

[0245b12]  贊  曰。此引證。一切如來皆同此說。故云如來所  說。相謂體相。異法體出生異法體滅壞。猶如  明生而闇法滅。有能生因緣有能滅因緣。因
緣是所以義所以有異。故懺法生不善法滅。

[0245b17]  經。如是過去諸法皆已滅盡所有業障無復遺  餘。

[0245b18]  贊曰。釋第二徵有三。初牒前所徵過去  已滅。次辨今懺善心得生。後辨懺心所滅之  障。此初也。如是過去諸法皆已滅盡者牒前
已滅。現行之法云所有業障。彼所薰種可有  當生。無復遺餘。令彼當生無復遺餘。不約現  行已滅說斷。

[0245b24]  經。是諸行法未得現生而今得生。

[0245b24]  贊曰。次  辨今懺善心得生。此因緣法昔不緣合未得  現生。而今現緣合懺善心得生。

[0245b27]  經。未來業障更不復起。

[0245b27]  令未來應生業障更  不復起。復者重也。未來未生應生之現更不  生。現已薰業種應招未來果之業障。更不復
能招後果起。有一業感多生。已感者已滅未  滅應感更不復起。曾未招者彼所招果是餘  已生果。惡之類是餘能招惡業之類云更不
復起。即有漏心懺伏斷。無漏心懺除斷。三門  說懺。皆通漏無漏故。

[0245c06]  經。何以故。

[0245c06]  贊曰。第二依無相門釋。初假徵  後正釋。此假徵也。徵意云。俱生滅法。何以故  異法因緣有生法生。異法因緣有滅法滅。

[0245c09]  經。善男子一切法空。

[0245c09]  贊曰。正釋。初釋後引  證。此釋。一切所有生滅法相。皆悉空故即相  無自性。

[0245c12]  經。如來所說無有我人眾生壽者亦無生滅亦  無行法。

[0245c13]  贊曰。此引證也。一切如來說我壽  者悉皆是無故。彼所起善惡之業亦無生滅。  或我壽等即解深密等說。一切法皆無自性。
無生無滅本來寂滅自性涅槃等。是所滅之  障既無生滅能滅之行法亦無生滅。是一切  法故。又普賢觀經云。以此五蘊空無自性。乃
至云。如此相心從妄想起。如空中風無依止  處。如是法相不生不沒。何者是罪無住無壞  無觀心無法不住法中。如是相者名大懺悔  等。

[0245c23]  經。善男子一切諸法皆依於本亦不可說。

[0245c23]  贊  曰。第三依真如門說懺除所以。初釋次徵後  通。此釋也。一切法本體即真如。勝鬘經云。為  依為持為建立故。維摩經云。從無住本立一
切法故。以本真如無生無滅不可言說故一  切法皆歸於本。無生無滅亦不可說。亦彼生  滅皆同無故。前無相門說無生滅。影知真如
門亦無生無滅。故略不說。於真如門明不可  說。影無相門亦不可說。此為除彼能所詮相  遍計性故攝妄皆盡。

[0246a04]  經。何以故。

[0246a04]  贊曰。徵也。何所以故如無生滅  亦不可說。

[0246a06]  經。過一切相故。

[0246a06]  贊曰。通也。由真如理出過  生滅相。過者離也。出離生滅相出離言說境。  故無量義經云。無相不相故名無相。攝論亦
云。無二相等故。普賢觀經云。以此身心如空  中風住無相理歸命如如一切三寶。行此懺  悔者身心清淨不住法中。猶如流水。念念之  中見十方佛等。

[0246a13]  經。若有善男子善女人如是入於微妙真理生  信敬心是名無眾生而有於本。

[0246a14]  贊曰。結成  懺悔。初結懺悔後結成真說。此初也。結真懺  悔有二。一結無漏。即如是入於微妙真理是。
入者證也。以無分別入真如理。破二障斷二  結有漏即生信敬心。雖未能證而但信解無  相真如。依勝解力亦能除惡。我我所無依圓
性有故云名無眾生而有於本。真妄對明不  言依他有。據實不無。此初門依欲。第三依  真。無相通二。不說依於初世俗觀者。以虛妄  執不能除障故。

[0246a24]  經。以是義故說於懺悔滅除業障。

[0246a24]  贊曰。結  成真說。教與機行理相應故。義謂義利。由三  相應有義利故說於懺悔。

[0246a27]  經。善男子若人成就四法能除業障永得清淨。

[0246a28]  贊曰。上明懺悔法下明能行之人。於中有  三。初標次釋後攝。此標也。

[0246b01]  經。云何為四一者不起邪心正念成就二者於  甚深理不生誹謗三者於初行菩薩起一切智  心四者於諸眾生起慈無量是謂為四。

[0246b03]  贊  曰。次釋有三。謂徵釋結。文段可知。此意應同  妙法華經普賢所問。云何能得是法華經。佛  答成就四法。此中第一即彼入正定聚深信
三乘名正念成就。不歸外道名不起邪心。第  二即佛所護念。能於深理不生誹謗。是根熟  故佛所護念。第三殖眾德本能於初行菩薩
起一切智心即種殖善本。第四即彼發救一  切眾生之心。起慈無量能與他樂。亦起於悲  能拔他苦。且據初說云慈無量。據具因說成
就四法能除業障。若分成就亦分能懺。

[0246b14]  經。爾時世尊而說頌曰專心護三業不誹謗深  法作一切智想慈心淨業障。

[0246b15]  贊曰。頌攝。能  於三業正念成就隨根成就名護三業。問。何  頌攝。答。行法持法有差別故。長行令行頌攝  令持。

[0246b19]  經。善男子有四業障難可滅除。

[0246b19]  贊曰。上略  陳懺悔滅惡。已下廣明四行辨生善。於中分  二。初明所除障後明能除行。物中復三。初總  標次別徵後別解。此初也。

[0246b23]  經。云何為四一者於菩薩律儀犯極重惡二者  於大乘經心生誹謗三者於自善根不能增長  四者貪著三有無出離心。

[0246b25]  贊曰。後二文也。  徵者可知。同瑜伽論第七十九說。彼云復次  菩薩略有四種增上品障。若不淨除終不堪
能入菩薩地及地漸次。何等為四。一者於諸  菩薩毘奈耶中起染污犯。二者毀謗大乘相  應妙法。三者不積集善根。四者有染愛心。言
起染污犯者。起上品纏染污心犯四他勝處  云上品故。非諸染心犯皆此攝故。此經云。於  菩薩律儀犯極重惡。若通染心犯皆此攝何
名極重。二者謗法據謗三乘皆是重障。亦是  大乘五逆攝故。今言大乘約自所學。若生誹  謗不依行故。三自不久集福慧資糧。設先小
修不能數起云於自善根不能增長。瑜伽但  約先不曾修云未集善根。此經約曾不能數  起。或據上品云未曾修。非下劣善亦不修習。
四貪著三界無求出離涅槃之心。涅槃名出  離三界故。瑜伽云有者即三有。

[0246c13]  經。復有四種對治業障云何為四一者於十方  世界一切如來至心親近說一切罪二者為一  切眾生勸請諸佛說深妙法三者隨喜一切眾
生所有功德四者所有一切功德善根悉皆迴  向阿耨多羅三藐三菩提。

[0246c17]  贊曰。下明能除  行。文段分二。初佛總標。後天帝別請。初中復  三。謂標徵釋。文顯可知。此之四行於一切位
皆悉通行。亦如瑜伽七十九明。

[0246c21]  經。爾時天帝釋白佛言世尊世間所有男子女  人於大乘行有能行者有不行者云何能得隨  喜一切眾生功德善根。

[0246c23]  贊曰。天帝別請有  二。初天帝請後佛為說。此請也。第一說一切  罪即懺悔。是前已偏明故今不問。餘三未說
故今請之。初問有三意。一問一切眾生有不  修善。云何隨喜一切眾生。二問隨喜之法。三  問得幾所福。佛標說中先明勸請次辨隨喜。
云何天帝先問隨喜後請勸請。答。機樂欲故  勸請難故。逐易先問。佛據福勝所以先標。

[0247a02]  經。佛言善男子若有眾生雖於大乘未能修習  然於晝夜六時偏袒右肩右膝著地合掌恭敬  一心專念作隨喜時得福無量。

[0247a04]  贊曰。下佛  答有四。一答初問并教儀則。二正教隨喜。三  明隨喜得福多少。四即勸修。此即初也。儀則
可知。設有未修當可能修故能隨喜。又得福  多。

[0247a09]  經。應作是言十方世界一切眾生現在修行施  戒心慧我今皆悉深生隨喜由作如是隨喜福  故必當獲得尊重殊勝無上無等最妙之果如
是過去未來一切眾生所有善根皆悉隨喜。

[0247a13]  贊曰。答第二問意隨喜之法文段分四。一隨喜  凡夫福。二隨喜菩薩福。三隨喜如來福。四隨  喜三乘福。此初也。初隨喜現在後隨喜過未。
謂世間修三福業事。戒施修俱福云三福業。  過未可知。或戒定慧學。施者無貪即戒學迹。  貪障出家故偏明之。略不說無瞋。

[0247a19]  經。又於現在初行菩薩發菩提心所有功德過  百大劫行菩薩行有大功德獲無生忍至不退  轉一生補處如是一切功德之蘊皆悉至心隨
喜讚歎過去未來一切菩薩所有功德隨喜讚  歎亦復如是。

[0247a23]  贊曰。隨喜菩薩。初隨喜現在  後隨喜過未。初中七位。一初發心位。二勝解  行位即過大劫等。三增上意樂位即獲無生
忍。四行正行地。五決定地。六決定行位即至  不退轉。二地至九地。七至究竟位即第十地  因究竟也。略無種姓及如來地。種姓即前隨
行。如來地在後明故。然於善中各有四種。自  作教他慶慰隨喜。此中舉二影顯餘二。讚歎  即慶慰。或可。於懺悔等各別有四。於隨喜中
自作教他亦二攝故更不別說。過未可知。

[0247b04]  經。復於現在十方世界一切諸佛應正遍知證  妙菩提為度無邊諸眾生故轉無上法輪行無  礙法施擊法鼓吹法螺建法幢雨法雨哀愍勸
化一切眾生咸令信受皆蒙法施悉得充足無  盡安樂。

[0247b08]  贊曰。隨喜如來。隨喜如來中初隨  喜自利。即證菩提。二隨喜利他。即為度已下  是利他中初說法。次未信令信已信令入即
皆蒙法施。已入令熟即悉得充足。已熟解脫  即無盡安樂。應有隨喜過未諸佛。在後總於  三乘中說故此不明。

[0247b14]  經。又復所有菩薩聲聞獨覺功德積集善根若  有眾生未具如是諸功德者悉令具足我皆隨  喜。

[0247b16]  贊曰。隨喜三乘有二。初隨喜向後隨喜  果。此隨喜向也。

[0247b18]  經。如是過去未來諸佛菩薩聲聞獨覺所有功  德亦皆至心隨喜讚歎。

[0247b19]  下隨喜果。同十住  毘婆沙云。所有布施福持戒修禪行。行即是  慧。習行三乘人向。具足三乘者果。一切凡夫
福或無性乘或見道前。然是無性乘好。以有  習行三乘者故。諸見道前是習行攝故。

[0247b24]  經。善男子如是隨喜。當得無量功德之聚。如恒  河沙三千大千世界。所有眾生皆斷煩惱成阿  羅漢。若有善男子善女人盡其形壽常以上妙
衣服飲食臥具醫藥而為供養。如是功德不及  如前隨喜功德千分之一。何以故。供養功德有  數有量不攝一切諸功德故。隨喜功德無量無  數能攝三世一切功德。

[0247c01]  贊曰。答第三問福  多少。文中有四。一舉福無邊。二校量勝劣。三  徵所以四為釋成。文顯可知。

[0247c04]  經。是故若人欲求增長勝善根者應修如是隨  喜功德若有女人願轉女身為男子者亦應修  集隨喜功德必得隨心現成男子。

[0247c06]  贊曰。第  四勸修。文亦可知。

[0247c08]  經。爾時天帝釋白佛言世尊已知隨喜功德勸  請功德唯願為說欲令未來一切菩薩當轉法  輪現在菩薩正修行故。

[0247c10]  贊曰。第二問勸請  有五。一天帝為問。二如來為答。三明福多  少。四引已為證。五勸修行。此初問也。有二。
初結前次請後。請中初申請後請意。

[0247c14]  經。佛告帝釋若有善男子善女人願求阿耨多  羅三藐三菩提者應當修行聲聞獨覺大乘之  道。

[0247c16]  下如來為答分三。初令修行。次教儀軌。  後正教勸請。令修行中。初舉所求果。後令起  行。修二乘道者令生遍智。有法不知智非無
上故。又為成就彼二乘故。亦應說學人天之  法。即是三乘方便所修故不別說。

[0247c21]  經。是人當於晝夜六時如前威儀。

[0247c21]  下次教儀  軌。

[0247c23]  經。一心專念作如是言我今歸依十方一切諸  佛世尊已得阿耨多羅三藐三菩提未轉無上  法輪欲捨報身入涅槃者我皆至誠頂禮勸請
轉大法輪雨大法雨然大法燈照明理趣施無  礙法莫般涅槃久住於世。

[0247c27]  下正教勸請有  二。初教勸請次教迴向。問。下自別說迴向之  法。何故請中先明迴向。答。下是總明。此是
別說。影於懺悔隨喜之善。皆應迴向。初中有  二。初請後請意。請中有二。初歸誠請時。次正  申請。請中二。初請說法後請久住。三業俱請。
若初成道未轉法輪請轉法輪。若欲捨報身  請久住也。

[0248a06]  經。度脫安樂一切眾生如前所說乃至無盡安  樂。

[0248a07]  下請意。此指例前。云咸令信受皆蒙法  施悉得充足無盡安樂。故云乃至無盡安樂。

[0248a09]  經。我今以此勸請功德迴向阿耨多羅三藐三  菩提如過去未來現在諸大菩薩勸請功德回  向菩提我亦如是勸請功德回向無上正等菩  提。

[0248a12]  下迴向。

[0248a13]  經。善男子假使有人以三千大千世界滿中  七寶供養如來若復有人勸請如來轉大法輪  所得功德其福勝彼何以故彼是財施此是法  施。

[0248a16]  下明福多少。校量顯之有二。初舉小校  量。後舉多顯勝。初中有四。一舉施福。二正  校量。三徵所以。四且略釋。文段可知。如般若
經論判校量所以。

[0248a20]  經。善男子且置三千大千世界七寶布施。若人  以滿恒河沙數大千世界七寶供養一切諸佛。  勸請功德亦勝於彼。由其法施有五勝利。云何
為五。一者法施兼利自他。財施不爾。二者法施  能令眾生出於三界。財施之福不出欲界。三者  法施能淨法身。財施但唯增長於色。四者法施
無窮。財施有盡。五者法施能斷無明。財施唯伏  貪愛。是故善男子勸請功德無量無邊難可譬  喻。

[0248a28]  下廣校量有三。初舉施。次校量。後釋所  以。釋所以中有四。一標二徵三釋四結。文顯  可知。釋法施勝財施為劣。大同瑜伽論第七
十。彼云。由五因緣於諸財施法施為勝。一者  財施於他身中發起惡行。法施決定起諸善  行即此第一。二者財施於他身中發起煩惱。
法施能令對治煩惱即此第二。三者財施於  他身中無間引發有罪安樂。法施能令無間  引發無罪安樂即此第三。四者財施若佛現  在若不現在易可獲得。法施若無諸佛現在
難可獲得。此經所無。五者財施施而有盡。法  施施而無盡。即此第四。此經第五彼論所無。

[0248b11]  經。如我昔行菩薩道時。勸請諸佛轉大法輪。由  彼善根是故今日一切帝釋諸梵王等勸請於  我轉大法輪。善男子。請轉法輪為欲度脫安樂
諸眾生故。我於往昔為菩提行。勸請如來久住  於世莫般涅槃。依此善根我得十力四無所畏  四無礙辨大慈大悲證得無數不共之法。我當
入於無餘涅槃。我之正法久住於世。

[0248b17]  下引證  有三。一初別明請說請住果。二我法身者下  合明二請果。三此等皆由下結。初別明果中。  初請說法。果我於往昔下後說請住果。請住
果中有四。初智德次恩德次不共德。佛所成  德非二乘有。菩薩不圓皆云不共。後法不滅。  文顯可知。

[0248b24]  經。我法身者清淨無比種種妙相無量智慧無  量自在無量功德難可思議。一切眾生皆蒙利  益。百千萬劫說不能盡。法身攝藏一切諸法。一
切諸法不攝法身。法身常住不墮常見。雖復斷  滅亦非斷見。能破眾生種種異見。能生眾生種  種真見。能解一切眾生之縛。無縛可解能植眾
生諸善根本。未成熟者令成熟。已成熟者令解  脫。無作無動遠離憒鬧寂靜無為自在安樂過  於三世。能現三世出於聲聞獨覺之境。諸大菩
薩之所修行。一切如來體無有異。

[0248c04]  下合明二  因果分二。初明佛自成就德。能破眾生下明  令他成就德。自成就德中有二。一總說三身。二
別說三身。初一句總。謂我法身者清淨無比。  諸功德法依聚體義合名法身。離二障故名  為清淨。已下別說三身。種種妙相等。報身智
德超情計境故。一切眾生下應化恩德超言  說境故。法身攝藏下法身斷德。以真如理體  遍常故攝諸法。餘法翻此故不攝。如雖常非
常見。雖斷非斷見者境真實故。能緣非邊。或  滅性名滅。證此滅性常非常見。能令染斷非  斷見。諸邊見者非常見常非斷見斷。所以名
邊。不稱中道無漏智故。能破眾生下令他成  就德中。一令他捨邪歸正德。二令他離縛斷  障德。三能殖下令他成就應身德。四令他圓
證法身德。令解脫已下是以解脫為後邊故。  就法身德中為五。一具四德。二超三世。三越  二乘。四菩薩境。五佛同證。非惑業作云無作。
非今始生云無動。此常德煩惱皆盡云遠離  闠鬧。寂靜無為顯法身自體淨德。具大我德  云自在。非逼惱故云安樂。是大樂德。即令
他修大悲大信大智大定如次能證。餘句可  知。

[0248c27]  經。此等皆由勸請功德善根力故。

[0248c27]  下結。

[0248c28]  經。如是法身我今已得是故若有欲得阿耨多  羅三藐三菩提者於諸經中一句一頌為人解  說功德善根尚無限量何況勸請如來轉大法
輪久住於世莫般涅槃。

[0249a02]  下第五勸修行有  二。初指前我所得。是故下次正勸行。勸行  中有三。初舉應行之人。次舉小福。何況下後  況勝福。而不行耶。文段可知。

[0249a06]  經。時天帝釋復白佛言世尊若善男子善女人  為求阿耨多羅三藐三菩提故修三乘道所有  善根云何回向一切智智。

[0249a08]  下第三明迴向。  文分為二。初天帝請後如來答。此初也。

[0249a10]  經。佛告天帝。善男子。若有眾生欲求菩提修三  乘道。所有善根願回向者。當於晝夜六時慇重  至心作如是說。我從無始生死以來。於三寶所
修行成就所有善根。乃至施與傍生一摶之食。  或以善言和解諍訟。或受三歸及諸學處。或復  懺悔勸請隨喜所有善根。我今作意悉皆攝取
回施一切眾生無悔悋心。是解脫分善根所攝。

[0249a17]  贊曰。如來答中有三。一舉修行人。二當於  晝夜下儀軌。三作如是說下正教迴向。於中  復三。初令運心持所修善。次我令作意下令
其迴向。於中復二。初迴施眾生。次迴向菩提。

[0249a21]  經。如佛世尊之所知見不可稱量無礙清淨如  是所有功德善根悉以迴施一切眾生不住相  心不捨相心我亦如是功德善根悉以迴施一  切眾生。

[0249a24]  下後正教迴向中。第三教作心想  成前迴向。於中復二。初如佛修。次又如過  去下如菩薩修。如佛修中有三。初迴施次
願。皆獲得下發願。後共諸眾生下迴向。初  迴施中初舉佛所行。次我亦如是下同佛  作想不住相心。如天親般若經論云。自身  及報恩果報斯不著。防求於異事護存已不
施。若著自身及財。護惜財物為存活故不能  行施。若求果報及報恩便捨菩提別求異事。  是故不住相。不捨相心者不住空見而不修  斷。都無所住應修其心。

[0249b06]  經。願皆獲得如意之手撝空出寶滿眾生願富  樂無盡智慧無窮妙法辨才悉皆無滯。

[0249b07]  贊曰。  次發願。願中初願成福。後智慧無盡下願得  智。

[0249b10]  經。共諸眾生同證阿耨多羅三藐三菩提得一  切智因此善根更復出生無量善法亦皆回向  無上菩提。

[0249b12]  下如佛修中第三迴向有二。初  迴過去已修善趣菩提。次因此善根下迴現  及未來生趣向菩提。

[0249b15]  經。又如過去諸大菩薩修行之時功德善根悉  皆迴向一切種智現在未來亦復如是然我所  有功德善根亦皆回向阿耨多羅三藐三菩提。

[0249b18]  贊曰。教作心想。成前迴向中第二如菩薩  修。亦分為三。初指三世菩薩所修。次然我所  有下同修。同修中有二。此初同迴向。

[0249b21]  經。是諸善根願共一切眾生俱成正覺如餘諸  佛坐於道場菩提樹下不可思議無礙清淨住  於無盡法藏陀羅尼首楞嚴定破魔波旬無量
兵眾應見覺知應可通達如是一切一剎那中  悉皆照了於後夜中獲甘露法證甘露義。

[0249b25]  贊  曰。後同發願。於中後四。初總願成正覺。二如  餘諸佛下別願所成德。三我及眾生下願同  佛證。四猶如無量壽下指同諸佛。願所成中
初別指後願證得。別願所成中略舉八德。一  現坐道樹下。此通說應化。二不可思議無礙  清淨此總句。通於上下。坐道場及菩提樹俱
不可思無礙清淨。所住總持等亦不可思議。  離障故無礙除習故清淨。三住於無盡法藏  陀羅尼。謂一切功德藏陀羅尼。即四總持。一
法二義三能得菩薩無生忍。四明呪。四首楞  嚴定是梵語。此云健行定。大般若四百一十  四約自性云。能攝一切等持境能辨無邊行。
為一切等持導首等。成唯識論約能行之人  云。大健有情之所行故名健行定。五破四魔  十軍。軍者雜藏經云。欲。憂愁。飢渴。愛。睡眠。
怖畏。疑毒。及名利。自高輕蔑彼。汝等軍如  是。一切無能破。我智箭定力摧坏瓶投水。六  能了法。應見謂見色法。應知謂知非色法。應
覺通了於二。上是俗諦。應可通達通達真諦。  一剎那中悉皆照了者。真俗雙行故。又解。具  五眼故應見。具本智故覺。具後智故知。具
六通故通達。七獲甘露法菩提。八證甘露義  涅槃。

[0249c20]  經。我及眾生願皆同證如是妙覺。

[0249c20]  下願同佛  證。

[0249c22]  經。猶如無量壽佛勝光佛妙光佛阿閦佛功德  善光佛師子光明佛日光明佛網光明佛寶相  佛寶焰佛焰明佛焰盛光明佛吉祥上王佛微
妙聲佛妙莊嚴佛法幢佛上勝身佛可愛色身  佛光明遍照佛梵淨王佛上性佛。

[0249c26]  下指同諸  佛。於中復二。初例四方後總例。此初。西方舉  三佛。東方舉五佛。南方亦舉五佛。北方舉八  佛。

[0250a01]  經。如是等如來應正遍知過去未來及以現在  示現應化得阿耨多羅三藐三菩提轉無上法  輪為度眾生我亦如是廣說如上。

[0250a03]  下結例。

[0250a04]  經。善男子若有淨信男子女人於此金光明最  勝王經滅業障品受持讀誦憶念不忘為他廣  說得無量無邊大功德聚。

[0250a06]  下品中第三大段  如來為答有六。此即第二讚勝勸行。初舉持  經福廣校量。意遣修行。文段分四。一明持經
福多。二譬如三千已下舉喻校量顯勝。三是  故善男子下廣成福勝。四是故當知下總結  令知。此初也。

[0250a12]  經。譬如三千大千世界所有眾生一時皆得成  就人身。得人身已成獨覺道。若有男子女人盡  其形壽恭敬尊重四事供養。一一獨覺各施七
寶如須彌山。此諸獨覺入涅槃後。皆以珍寶起  塔供養。其塔高廣十二踰繕那。以諸華香寶幢  旛蓋常為供養。善男子。於意云何。是人所獲功
德寧為多不。天帝釋言。甚多世尊。善男子。若復  有人於此金光明微妙經典眾經之王滅業障  品。受持讀誦憶念不忘。為他廣說。所獲功德於
前所說供養功德百分不及一。百千萬億分乃  至校量譬喻所不能及。何以故。是善男子善女  人住正行中。勸請十方一切諸佛轉無上法輪
皆為諸佛歡喜讚歎。善男子。如我所說。一切施  中法施為勝。

[0250a25]  下第二舉喻校量有五。一舉  福田。二若有善男子下修供養。三善男子下  問多少。四天帝下彼答得福多。五善男子下
校量顯勝。顯勝中有三。一明福勝。二假徵。三  為釋。釋中有二。初修正行。佛讚故勝。二善男  子下由法施過財故勝。

[0250b02]  經。是故善男子於三寶所設諸供養不可為比。  勸受三歸持一切戒無有毀犯三業不空不可  為比。一切世界一切眾生隨力隨能隨所願樂
於三乘中勸發菩提心不可為比。於三世中一  切世界所有眾生皆得無礙速令成就無量功  德不可為比。三世剎土一切眾生令無障礙得
三菩提不可為比。三世剎土一切眾生勸令速  出四惡道苦不可為比。三世剎土一切眾生勸  令除滅極重惡業不可為比。一切苦惱勸令
解脫不可為比。一切怖畏苦惱逼切皆令得解  不可為比。三世佛前一切眾生所有功德勸令  隨喜發菩提願不可為比。勸除惡行罵辱之業
一切功德皆願成就所在生中勸請供養尊重  讚歎一切三寶勸請眾生淨修福行成滿菩提  不可為比。是故當知勸請一切世界三世三寶。
勸請滿足六波羅蜜。勸請轉於無上法輪。勸請  住世經無量劫演說無量甚深妙法。功德甚深  無能比者。

[0250b19]  下廣成福勝有十一不可比。是  故下總結竝可知。言不可比者。由此經能令  行此等勝行故不可比。非此等行不可為比
亦能令得無上菩提。豈不可比。

[0250b23]  經。爾時天帝釋及恒河女神無量梵王四大天  眾從座而起。偏袒右肩。右膝著地。合掌頂禮白  佛言。世尊。我等皆得聞是金光明最勝王經。今
悉受持讀誦通利。為他廣說。依此法住。何以故。  世尊。我等欲求阿耨多羅三藐三菩提。隨順此  義種種勝相如法行故。爾時。梵王及天帝釋等
於說法處皆以種種曼陀羅華而散佛上。

[0250c01]  下  第三大段依勸修行有五。一願修行。二爾時  梵王已下諸天供養。三三千大千下現諸瑞  應。四時天帝釋下諸天解悟。五佛言如是下
佛為印可。初中初舉行法之者。二從坐而起  下請行儀則。三白佛言下正願修行。願修行  中有三。初願修次徵後釋。諸天供養文相可  知。

[0250c09]  經。三千大千世界地皆大動一切天鼓及諸音  樂不鼓自鳴放金色光遍滿世界出妙音聲。

[0250c11]  下明現諸瑞應。準文釋意。其義可知。

[0250c12]  經。時天帝釋白佛言世尊此等皆是金光明經  威神之力慈悲普救種種利益種種增長菩薩  善根滅諸業障佛言如是如是如汝所說。

[0250c14]  下  諸天解悟。佛印可知。

[0250c16]  經。何以故。善男子。我念往昔過無量百千阿僧  祇劫。有佛名寶王大光照如來應正遍知出現  於世。住世六百八十億劫。爾時寶王大光照如
來為欲度脫人天釋梵沙門婆羅門一切眾生  令安樂故。當出現時。初會說法度百千億億萬  眾。皆得阿羅漢果。諸漏已盡。三明六通。自在無
礙。於第二會復度九十千億億萬眾。皆得阿羅  漢果。諸漏已盡。三明六通。自在無礙。於第三會  復度九十八千億億萬眾。皆得阿羅漢果。圓滿  如上。

[0250c25]  贊曰。下第四大段引己為證。明聞經  福多。初徵次引。引中有六。初明所逢佛。二陳  己得益三彼佛現證。四佛指處方。五說聞名
得益六結成福勝。明所逢佛中有四。一時節。  二有佛名下名號。三住世六百下住。四爾時  寶王下說法利即三會益。文相可知。

[0251a02]  經。善男子。我於爾時作女人身。名福寶光明。於  第三會親近世尊。受持讀誦是金光明經。為他  廣說。求阿耨多羅三藐三菩提故。時彼世尊為
我授記。此福寶光明女於未來世當得作佛。號  釋迦牟尼如來應正遍知明行足善逝世間解  無上士調御丈夫天人師佛世尊。捨女身後從
是以來越四惡道生人天中受上妙樂。八十四  百千生作轉輪王。至于今日得成正覺。名稱普  聞。遍滿世界。

[0251a10]  下陳己得益有五。一說自身  名。二於第三下聞經修學。三時彼佛下得授  佛記。四捨女身後下獲勝福報。五至于今日  下得成菩提。

[0251a14]  經。時會大眾忽然皆見寶王大光照如來轉無  上法輪說微妙法。

[0251a15]  下彼佛現證。

[0251a16]  經。善男子去此索訶世界東方過百千恒河沙  數佛土有世界名寶莊嚴其寶王大光照如來  今現在彼未般涅槃說微妙法廣化群生汝等
見者即是彼佛。

[0251a19]  下佛指處方。問。往受女身  即猶地前。何得三祇彼佛不滅。答。化應現相  出沒隨機。報法常存。故言現在。

[0251a22]  經。善男子若有善男子善女人聞是寶王大光  照如來名號者於菩薩地得不退轉至大涅槃  若有女人聞是佛名者臨命終時得見彼佛來
至其所既見佛已究竟不復更受女身善男子  是金光明微妙經典種種利益種種增長菩薩  善根滅諸業障。

[0251a27]  下第五聞名得益有二。一  得至涅槃。二不受女報。六善男子下結勝可  知。

[0251b01]  經。善男子。若有苾芻苾芻尼鄔波索迦鄔波斯  迦。隨在何處為人講說是金光明微妙經典。於  其國土皆獲四種福利善根。云何為四。一者國
王無病離諸災厄。二者壽命長遠無有障礙。三  者無諸怨敵兵眾勇健。四者安隱豐樂正法流  通。何以故。如是人王常為釋梵四王藥叉之眾  共守護故。

[0251b07]  下大段第五明行經利益有四。  一國王益。二臣佐益。三沙門婆羅門益。四人  庶益。國王益中有三。一明人王得益。二問梵
釋護不。三世尊重勸。初中有二。初標後釋。  標中有二。一所行法人。後明國王益。王益有  五。一標得益。二徵問。三釋。四又徵。五如是  人王下明護。

[0251b14]  經。爾時世尊告天眾曰善男子是事實不。

[0251b14]  下  第二問梵釋護不有三。一佛問令護。二諸天  答護。三佛讚印。初也。

[0251b17]  經。是時無量釋梵四王及藥叉眾俱時同聲答  世尊言。如是如是。若有國土講宣讀誦此妙經  王。是諸國王我等四王常來擁護。行住共俱。其
王若有一切災障及諸怨敵。我等四王皆使消  殄憂愁疾疫亦令除差。增益壽命。感應禎祥。所  願遂心。恒生歡喜。我等亦能令其國中所有軍  兵悉皆勇健。

[0251b23]  下諸天答護中有四。初標答  護。二若有國土下明得護所以。三是諸國王  下明所護之王。四我等四王下明能護者有
三。一為侍衛。二其王下為除惡。三增益壽下  加善。加善有四。一增壽。二現瑞。三令勸。四  兵勇。

[0251b29]  經。佛言善哉善哉善男子如汝所說汝當修行。

[0251c01]  下佛讚印。

[0251c02]  經。何以故是諸國王如法行時一切人民隨王  修習如法行者汝等皆蒙色力勝利宮殿光明  眷屬強盛時。釋梵等白佛言如是世尊。

[0251c04]  贊  曰。世尊重勸。初假徵令護所由。次佛為說應  護所以。起世經．長阿含經等皆云。人若修善  增天勢力。又如下王法正論廣明。後梵釋領
解文段可知。

[0251c09]  經。佛言若有講誦此妙經典流通之處於其  國中大臣輔相有四種益云何為四一者更相  親穆尊重愛念二者常為人王心所愛重亦為
沙門婆羅門大國小國之所遵敬三者輕財重  法不求世利嘉名普暨眾所欽仰四者壽命延  長安隱快樂是名四益。

[0251c14]  下明臣佐益有四。  一標二徵三釋四結。臣佐敬順方得是益。文  顯可知。

[0251c17]  經。若有國土宣說是經沙門婆羅門得四種勝  利云何為四一者衣服飲食臥具醫藥無所乏  少二者皆得安心思惟讀誦三者依於山林得
安樂住四者隨心所願皆得滿足是名四種勝  利。

[0251c21]  下明沙門等益。國安人富臣人信敬。故  得如是。文亦四段。如前可知。

[0251c23]  經。若有國土宣說是經一切人民皆得豐樂無  諸疾疫商估往還多獲寶貨具足勝福是名種  種功德利益。

[0251c25]  下明人庶得益。初標所由。次  明得益。後是名下結。

[0251c27]  經。爾時梵釋四天王及諸大眾白佛言世尊如  是經典甚深之義若現在者當知如來三十七  種助菩提法住世未滅若是經典滅盡之時正  法亦滅。

[0252a01]  下第六梵釋述成有二。初梵釋陳  彰。後如來印勸。初陳彰有二。初明此經在世  行證二種正法不滅。二若是經典下。此經若
無行證二種正法亦滅。意欲令人久流勝教。

[0252a05]  經。佛言如是如是善男子是故汝等於此金光  明經一句一頌一品一部皆當一心正讀誦正  聞持正思惟正修習為諸眾生廣宣流布長夜
安樂福利無邊。

[0252a08]  下如來印勸。初印。善男子  下勸。勸中有二。初明所流經。次皆當下令起  法行。復二。初自利行。後為諸眾生下令利  他行。

[0252a12]  經。時諸大眾聞佛說已咸蒙勝益歡喜受持。

[0252a13]  下品中第四大段時會得益。

金光明最勝王經疏卷第三  (末)

* * *

【經文資訊】大正藏第 39 冊 No. 1788 金光明最勝王經疏  
【版本記錄】CBETA 電子佛典 2016.06，完成日期：2016/06/15  
【編輯說明】本資料庫由中華電子佛典協會（CBETA）依大正藏所編輯  
【原始資料】蕭鎮國大德提供，北美某大德提供  
【其他事項】本資料庫可自由免費流通，詳細內容請參閱【 [ 中華電子佛典協會資料庫版權宣告
](http://www.cbeta.org/copyright.php) 】

* * *




本網站係採用 Creative Commons 姓名標示-非商業性-相同方式分享 3.0 台灣 (中華民國) 授權條款授權.
Copyright ©1998-2016 CBETA
